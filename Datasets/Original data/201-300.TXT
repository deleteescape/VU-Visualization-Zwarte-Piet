



Download Request: Selected Items: 201-300
Time Of Request: Monday, December 03, 2018  12:00:52

Send To:

VRIJE UNIVERSITEIT
DE BOELELAAN 1103
AMSTERDAM, NLD 1081HV


Terms: (zwarte piet)


Source: All News, All Languages
Project ID:



                               1 of 100 DOCUMENTS



                                Brabants Dagblad

                            4 december 2015 vrijdag

Roetpiet is een stads type

BYLINE: NADIA EZZEROILI EN JEROEN VISSER

SECTION: Ten Eerste

LENGTH: 1659 woorden


Sinterklaasfeest


Is het sinterklaasfeest veranderd na alle ophef? In grote steden wel, maar
daarbuiten blijft de traditie onverminderd sterk. Toch lijkt de angel uit het
debat.

Minder boze mails

en dag voor Sinterklaas heeft directeur Ineke Strouken van het Nederlands
Centrum voor Volkscultuur en Immaterieel Erfgoed zelfs tijd haar kantoor op te
ruimen. De telefoon rinkelt niet meer continu; en de duizenden boze mails die in
2013 en 2014 nog dagelijks in haar inbox belandden, blijven dit jaar achterwege.
Strouken weet het zeker: 'De mensen zijn een beetje moe geworden van de
discussie.'



Wetenschappelijke onderzoeken naar de herkomst van Zwarte Piet, vlammende
betogen op de opiniepagina's, Haagse politici die in actie komen; het is
allemaal minder dit jaar. Zelfs het Sinterklaasjournaal - dat vorig jaar met een
ingenieus scenario de schoorsteenpieten introduceerde, met roetvegen in plaats
van schmink - gaat dit jaar geruisloos aan volwassenen voorbij.

'Je merkt dat iedereen weet waarom er discussie is en waarom mensen zich
gekwetst voelen. Maar niet iedereen weet wat hij ermee moet', zegt Strouken.

Terwijl lokale sinterklaasbrigades, intochtcomités en gemeentebesturen worstelen
met de praktische consequenties, lijkt de angel uit het publieke debat.

Filmmaker Roger Ross Williams mocht deze week bij RTL Late Night aanschuiven om
over zijn antipietdocumentaire Blackface te praten. Op Facebook vroegen
duizenden kijkers op boze toon waarom deze man überhaupt werd uitgenodigd.
Presentator Humberto Tan vertolkte het nieuwe geluid aan zijn murw gebeukte
publiek: 'Kijk niet weg! Ga in gesprek en sta open voor hoe anderen Zwarte Piet
kunnen ervaren.'

Steden doen het anders

fgaande op het pietenbeleid in veel Nederlandse steden heeft de roetpiet zijn
opmars voortgezet. Tijdens de landelijke intocht in Meppel verscheen een kwart
van de pieten met roetvegen op het gezicht. Ook in steden als Utrecht,
Maastricht, Groningen, Deventer, Lelystad en Almere kregen de schoorsteenpieten
een prominente plek. De vier grootste steden lopen voorop. Zo zullen de
intochtcomités in Amsterdam en Utrecht Zwarte Piet geleidelijk in een roetpiet
veranderen. In Utrecht had de helft van de pieten dit jaar roetvegen in plaats
van zwarte schmink. 'Als je zo'n feest overeind wil houden, moet je én met je
tijd meegaan én oog hebben voor traditie', aldus de organisatie.

De Rotterdamse koepel van openbare scholen, BOOR, adviseerde op basis van een
VN-rapport Zwarte Piet 'te ontdoen van discriminatoire aspecten': 'de zwarte
huidskleur; het kroeshaar; de gouden oorringen; de dikke, rode lippen; de
gezagsverhouding tussen Sinterklaas en (de domme) Zwarte Piet.'

Volgens Ad Veen van de PO-Raad, de sectororganisatie voor het basisonderwijs, is
het logisch dat besturen in de grote steden vooroplopen. 'Daar is de druk
groter', zegt hij. 'Daar wonen meer mensen met een stevige mening en meer mensen
met een andere achtergrond. In Amsterdam ontstaat veel eerder discussie dan in
een klein Fries dorp met hooguit twee asielzoekers.'

Buiten de grote steden lijkt de positie van Zwarte Piet onverminderd sterk. Het
AD vroeg 262 gemeenten naar het pietenbeleid voor de intocht van Sinterklaas. In
maar liefst 225 plaatsen zijn de pieten zwart of bruin.

Scholen volgen Dieuwertje

n enquêtes van onderwijsbonden AOb en CNV Onderwijs geeft een kwart van het
onderwijspersoneel aan dat Piet een ander uiterlijk krijgt. Vorig jaar was dat
slechts 2,2 procent. 'Veel leerkrachten volgen de lijn van het
Sinterklaasjournaal', zegt CNV-woordvoerder Martin van Oosten. 'Vorig jaar
stelden we de vraag vóór de herfstvakantie, toen nog niet bekend was wat het
Sinterklaasjournaal zou doen. Dat zou mogelijk het grote verschil met dit jaar
verklaren.'

Vooral scholen met veel allochtone kinderen passen het sinterklaasfeest aan, zo
wijst het onderzoek van de bonden uit. Hoe groter de gemeente, hoe minder
traditioneel de sinterklaasviering.

Dit jaar besloten scholenkoepels in onder meer Rotterdam, Den Haag en Groningen
dat de klassieke Zwarte Piet langzaam uit de klas zal verdwijnen. In Utrecht
ging de Stichting openbaar Primair Onderwijs nog een stapje verder door Zwarte
Piet helemaal te verbieden. Zelfs liedjes met Zwarte Piet erin zijn taboe.

De meeste scholenkoepels leggen overigens niks op aan hun scholen. In Zeeland
zijn ook nog geen eenduidige afspraken gemaakt over Zwarte Piet. Volgens Cees
Corstanje, directeur van stichting Archipelscholen, zijn de pieten wel onderwerp
van gesprek geweest. 'Maar bij ons geen dogma, het gaat allemaal in overleg.
Voor ons is het wel belangrijk dat het uiterlijk van de pieten aansluiting vindt
met het Sinterklaasjournaal.'

Rini Braat, directeur van scholenkoepel St. Josephscholen in Nijmegen, heeft
'geen hard advies gegeven' aan de dertien scholen die onder zijn stichting
vallen. 'Er is wel een lokaal debat over dit onderwerp geweest, maar daar kwamen
nog geen twintig mensen op af. Dat geeft ook wel aan dat er weinig interesse is.
Ons advies is eigenlijk: volg het uiterlijk van Zwarte Piet zoals dat zich
manifesteert in de media.'

Sfeer soms gespannen

euk dat jullie zelf als Zwarte Piet zijn gegaan', schrijft iemand op Facebook
onder een foto van zwarte demonstranten die in Meppel tegen Zwarte Piet
demonstreerden. 'Nu op 't vliegtuig via Schiphol en dan vliegtuig uit de lugt
knallen.' De reactie is er een uit meer dan 12 duizend beledigingen, verwijten
en dreigementen aan het adres van de demonstranten.

Het nationale debat over Zwarte Piet mag dan geluwd zijn, de spanningen zijn nog
steeds voelbaar. Tegenstanders van de figuur gaan dit jaar vaker de straat op om
te demonstreren. Vrijwel elke demonstratie leidt tot scheldpartijen en duw- en
trekwerk. Tijdens een protest bij Pietendorp in Enkhuizen werden tegenstanders
van de sinterklaashulpjes uitgemaakt voor 'apen' en 'katoenplukkers', zo
verklaarden de demonstranten in een persbericht.

Ook VVD-raadslid Queeny Rajkowski uit Utrecht stuitte op een stroom van
geëmotioneerde reacties nadat diverse media hadden gemeld dat ze ouders opriep
verkleed als Zwarte Piet naar de school van hun kind te gaan. De verkleedactie
moest gezien worden als een protest tegen het schoolverbod op pieten.'Bah',
twitterde PvdA-voorman Hans Spekman. 'VVD-Utrecht misbruikt kinderfeest voor
opruiende politieke boodschap.'

Rajkowski had er een dagtaak aan om op de reacties te reageren, verzucht ze.
'Die ophef was gebaseerd op een misverstand. Dat protest stond al weken gepland.
Die ontevreden ouders klopten ook bij mij aan, maar ik wil het niet agenderen in
de gemeenteraad. Ik vind: als je het niet eens bent met het schoolbeleid, dan
moet je je stem bij het schoolbestuur laten horen. Hoe ze dat doen, mogen ze
zelf weten.'

Zwarte Piet blijft gewild

en rondgang langs sinterklaascentrales, die Sinterklazen en Zwarte Pieten
verhuren aan bedrijven en particulieren, leert dat alternatieve pieten nog
nauwelijks in trek zijn.

'Er is totaal geen vraag naar gekleurde pieten', zegt voorzitter Henk van der
Kroon van de Amsterdamse Sinterklaascentrale. En dat vindt hij wel zo 'prettig',
want de pieten leggen wel tien tot vijftien bezoeken per dag af. 'Het is
onmogelijk om hen tussendoor in een andere kleur te schminken.'

Ook de centrales in Arnhem, Soest en Bodegraven zeggen dat er geen vraag is naar
gekleurde pieten. Job Janse van Sinterklaascentrale Janse in de Gooi- en
Vechtstreek ziet wel een klein verschil met voorgaande jaren. Vorig jaar kreeg
hij nog maar één verzoek voor een alternatieve piet, dit jaar waren dat er al
zes, op een totaal van 35. Niet dat hij eraan meewerkt. 'Dan willen ze ofwel
alleen een Sint ofwel een Sint en blanke piet. Daar kan ik niet aan
tegemoetkomen.'

Volgens Marcel Karhof van het Sint Nicolaasgenootschap uit Den Helder 'leeft de
discussie totaal niet' in zijn regio. 'Het eerste wat ze aan ons vragen is: u
komt toch wel met gewone pieten, hè.' Alleen een Amsterdams ziekenhuis plaatste
bij Karhof een bestelling voor witte pieten, maar die opdracht liet hij liggen.
'Ik doe daar niet aan mee. Zwarte Piet is uitgeëvalueerd. De grote rode lippen,
de oorringen, het gekke stemmetje; dat doen we al jaren niet meer. Sinterklaas
en Zwarte Piet zijn inmiddels volledig gelijkwaardig aan elkaar.'

Welk alternatief?

ouden pieten, groene pieten, roetpieten, pieten met roze of bruine lippenstift;
volkscultuur-expert Ineke Strouken heeft tal van experimenten met Zwarte Piet
voorbij zien komen. Maar dé nieuwe Zwarte Piet is nog niet gevonden. De nu
overal opdoemende roet- of schoorsteenpiet is niet het antwoord, zegt ze. 'Een
goede piet is mooi en onherkenbaar. Met roetvegen voldoe je niet aan die eisen.'


Ook kleurenpieten lijken geen soelaas te bieden. Het Sinterklaasjournaal
introduceerde ze al eens, maar de gekleurde pieten bleken niet aan te slaan.
Volgens Strouken blijken kinderen vooral de kleuren groen, rood en paars niet
leuk te vinden. Gouden pieten, zoals de Bijenkorf ze in zijn winkels heeft
hangen, zijn wel een succes.

Volgens Strouken kan het een oplossing zijn om van Zwarte Piet nog meer een
fantasiefiguur te maken en wellicht de hofhouding van Sint Nicolaas uit te
breiden met narren, jonkvrouwen en Romeinse soldaten zoals dat tot zestig jaar
geleden ook was.

In Utrecht gingen de openbare scholen na het zwartepietenverbod al met hun
fantasie aan de haal; zo werd Sinterklaas op een school begeleid door minions,
stoute gele figuurtjes uit de filmserie Verschrikkelijke Ikke. Een andere
school, De Kleine Dichter, bedacht twee nieuwe personages die het management van
Sinterklaas vormen: Jip en Jenny.

Hoe Zwarte Piet er ook uit komt te zien, snel zal het niet gaan, denkt Strouken.
'Het zal nog wel jaren duren voordat er consensus is.' Of in de woorden van de
Hoofdpiet, afgelopen maand tijdens de intocht in Meppel: 'We zijn in Nederland.
Het zou ons verbazen als een discussie hier ooit ten einde is.'

Met medewerking van Sebastiaan van Loosbroek




Bekijk de oorspronkelijke pagina: ,

LOAD-DATE: 3 December 2015

LANGUAGE: DUTCH; NEDERLANDS

GRAPHIC: Illustratie Willum Morsch / de Volkskrant

PUBLICATION-TYPE: Krant

JOURNAL-CODE: BD


                     Copyright 2015 Wegener NieuwsMedia BV
                              All Rights Reserved

                               2 of 100 DOCUMENTS



                                Leidsch Dagblad

                            4 december 2015 vrijdag

Kinderen: Zwarte Piet is slim

BYLINE: liza janson

SECTION: Regio

LENGTH: 521 woorden


door Liza Janson

Leiden Jonge kinderen zien Zwarte Piet als aardig, slim en hardwerkend. Ze
associëren hem eerder met clowns dan met zwarte mensen. Uit onderzoek van
hoogleraar Judi Mesman van Universiteit Leiden blijkt dat het beeld dat kinderen
van Zwarte Piet hebben positief is.

De onderzoeker ondervroeg 201 kinderen tussen 5 en 7 jaar en onderzocht in
hoeverre zij een relatie leggen tussen Zwarte Piet en zwarte mensen. Mesman is
de eerste wetenschapper die onderzocht of kinderen hier daadwerkelijk een
verband tussen leggen. In krap vier weken tijd verrichtte ze haar onderzoek.
,,Ik ben hier al jaren in geïnteresseerd. Iedere keer als ik de chocoladeletters
in de winkel zie liggen, denk ik: o ja, het onderzoek. Dit jaar kreeg ik de
geest. Het kon me niet schelen dat het kort dag was.''

Hulpje  Waar volwassenen nog wel eens denken dat kinderen stereotiepe kenmerken
van Zwarte Piet ook kunnen associëren met zwarte mensen, blijken de ondervraagde
kinderen dat heel anders te zien. Ze zijn zich nauwelijks bewust van de kleur
van Zwarte Piet. De kinderen zien Zwarte Piet duidelijk als hulpje, maar ze
hebben wel een heel positief beeld van hem. Zo'n tachtig procent vindt Zwarte
Piet aardig, slim en hardwerkend. Een klein deel associeert hem met lui (19
procent) en dom (35 procent).

Lui en dom  De onderzoekers keken ook naar de mening van de ouders. Als die
willen dat Zwarte Piet verandert, zagen de kinderen Piet vaker als lui en dom.
,,Misschien hebben deze kinderen gesprekken van ouders opgevangen over dit
onderwerp waardoor ze zich meer bewust zijn van de mogelijk negatieve kenmerken
van Zwarte Piet'', zegt Mesman.

Toch lijken de meeste kinderen in deze discussie niet erg beïnvloed door hun
ouders. ,,Mensen denken snel: kinderen praten hun ouders na. Maar ouders praten
niet met kinderen over dit onderwerp, omdat dat niet kan. Gelovige kinderen
worden voorgelogen.'' Daarom is Mesman erg benieuwd hoe kinderen tegen Zwarte
Piet aankijken als ze wat ouder zijn en niet meer geloven. ,,Hoe staat het dan
met hun vooroordelen?''

Eén van de meest interessante ontdekkingen uit haar onderzoek, vindt Mesman dat
hoe ouder de kinderen, hoe vaker ze Zwarte Piet indelen op basis van huidskleur.
Ze vraagt zich af hoe dat komt: ,,Wat voor boodschappen krijgt een kind mee?
Wanneer wordt het belangrijk om mensen in te delen op stereotypen en
vooroordelen?''

Weinig onderzoek  Naar de ontwikkeling van deze vooroordelen en stereotypen
wordt volgens haar veel te weinig onderzoek gedaan in Nederland. ,,Nederlanders
willen soms graag geloven dat we niet aan vooroordelen doen, maar hier bestaat
het ook en daar is heel weinig aandacht voor.'' Doel van haar onderzoek is dan
ook om hier meer aandacht voor te vragen. ,,Bij kinderen werken dingen niet
hetzelfde als bij volwassenen.''

Hoe ze zelf in de hele discussie staat? ,,Het is gepolariseerd. Dat vind ik
jammer. Ik probeer begrip te hebben voor beide kanten van het verhaal.''

Zwarte Pieten dansen in het Huis van Sinterklaas in de Leidse Waag foto Hielco
Kuipers

LOAD-DATE: 3 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HDC_Leidsch


                Copyright 2015 HDC Media B.V. / Leidsch Dagblad
                              All Rights Reserved

                               3 of 100 DOCUMENTS



                               Nederlands Dagblad

                            4 december 2015 vrijdag

[ Leiden  Het beeld dat de kleintjes hebben van Zwa...]*

SECTION: Geen

LENGTH: 430 woorden


Leiden

Het beeld dat de kleintjes hebben van Zwarte Piet, is positief. Ze vinden hem
slim, aardig en belangrijk. Dat blijkt uit de eerste resultaten van de studie '
Zwarte Piet door ogen van kinderen' van de Universiteit Leiden. Er deden 200
overwegend blanke kinderen van 5 tot 7 jaar aan mee.

Dat de figuur Zwarte Piet de mening van kinderen over zwarte mensen niet
negatief beïnvloedt, betekent volgens de onderzoekers niet dat we het hulpje van
Sint moeten laten zoals hij is. 'Er spelen ook andere argumenten in het
zwartepietendebat, zoals het niet willen kwetsen van anderen en de dubieuze
geschiedenis van de figuur Zwarte Piet', aldus onderzoeksleider Judi Mesman. Zij
doet als hoogleraar Diversiteit in opvoeding en ontwikkeling onderzoek naar de
manier waarop kinderen - bedoeld en onbedoeld - worden opgezadeld met
vooroordelen en stereotypen. Vier op de tien kinderen noemen als eerste de
huidskleur van Piet, als gevraagd wordt wie Zwarte Piet is. Twee van de tien
kinderen denken als eerste aan de cadeautjes die hij bij zich heeft. Eén op de
tien vindt het feit dat hij het hulpje van Sint is, het meest kenmerkend.

sorteren

Om te achterhalen in hoeverre ze Zwarte Piet associëren met zwarte mensen,
moesten de kinderen plaatjes van clowns, zwarte pieten, blanke en zwarte mensen
sorteren, door ze over twee stapeltjes te verdelen. Van de 5-jarigen sorteerde 3
procent op huidskleur. Van de 6-jarigen legde 11 procent wit bij wit en zwart
bij zwart. Van de 7-jarigen was dat 20 procent. Vooral kinderen die veel in
aanraking komen met andere culturen en huidskleuren, lijken geneigd om een
indeling te maken op huidskleur. De grootste groep kinderen (35 procent) deelde
Zwarte Piet in bij de clowns. De manier waarop kinderen Zwarte Piet beleven,
weerspiegelt niet de opvattingen van de ouders. Volgens de onderzoekers is dat
logisch omdat er sowieso veel gelogen wordt rond het sinterklaasfeest.

'Een open gesprek over Zwarte Piet ligt niet voor de hand', aldus Mesman. Een
derde van de (overwegend hoogopgeleide) ouders in dit onderzoek staat achter
veranderingen in het uiterlijk van Piet.

Roger Williams, de maker van de CNN-documentaire  Blackface,  hoont de studie
weg omdat die voorbijgaat aan de kern van het probleem. 'Waar het om gaat is dat
zwarte kinderen zich massaal gekwetst voelen door de figuur Zwarte Piet. Waarom
feestvieren ten koste van anderen?'

Een op de drie basisscholen is afgestapt van de traditionele Zwarte Piet. 'De
verandering is in gang gezet en niet meer te stoppen', aldus Judi Mesman.

* Vervangende titel / Replacement title

LOAD-DATE: 3 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ND


                     Copyright 2015 Nederlands Dagblad B.V.
                              All Rights Reserved

                               4 of 100 DOCUMENTS



                                NRC Handelsblad

                           3 december 2015 donderdag

Kind ziet Piet als clown, niet als zwart

BYLINE: Door onze redacteurEllen de Bruin

SECTION: Wetenschap; Blz. 19

LENGTH: 591 woorden


Kinderverhaal

'Gelovige' kinderen delen Sints hulpje in op de kleur van zijn jasje of op
andere details. Hij hoort niet bij de echte wereld, hij lijkt een
fantasiefiguur.

Leiden. Jonge kinderen associëren Zwarte Pieten eerder met clowns,
fantasiefiguren dus, dan met mensen met een zwarte huidskleur. En: kinderen
vinden Zwarte Piet sowieso geweldig. Dat zijn de belangrijkste resultaten van
het allereerste, verkennende onderzoek naar de vraag hoe kinderen van 5 tot 7
jaar (Sint-'gelovigen' dus) Zwarte Piet zien. Judi Mesman, hoogleraar
'diversiteit in opvoeding en ontwikkeling' aan de Universiteit Leiden, voerde
het begin november uit, vlak voor de landelijke intocht van Sinterklaas.

Er is in Nederland nog niet eerder onderzoek gedaan naar de manier waarop
kinderen over mensen met verschillende huidskleuren leren denken, vertelt Mesman
op haar werkkamer in Leiden. ,,Dit onderzoek heeft natuurlijk een beetje
grappige insteek, maar de vraag is serieus: hoe groeien kinderen in Nederland
eigenlijk op als het gaat om mensen met een donkere huidskleur, vanaf welke
leeftijd maken ze welk onderscheid? Daar weten we nog niets van!" Mesman werkt
nu aan zulk onderzoek, zonder Zwarte Piet.

Haar Zwarte-Piet-onderzoek is een eerste verkenning: de resultaten zijn nog niet
in een wetenschappelijk tijdschrift gepubliceerd (dat zou zo snel ook niet
kunnen). De steekproef -  201 kinderen van voornamelijk hoogopgeleide, witte
ouders, geworven via Facebook en via via - is ook niet representatief voor heel
Nederland. Van de ouders in het onderzoek vond 18 procent Zwarte Piet
racistisch.

Mesman gaf de kinderen verschillende taakjes om vast te stellen waarmee ze
Zwarte Piet associëren.   ,,Het was zeker geen overweldigende automatische
reactie om op huidskleur in te delen", zegt Mesman. ,,En er was een grote groep
die naar heel andere dingen keek, zoals: 'die hebben iets geels op hun trui', of
'die hebben hun jasje open'." Sommige kinderen vonden de opdracht moeilijk omdat
ze niet direct een goede oplossing zagen, zegt Mesman. Haar eigen dochter van 7
begreep er oprecht niets van toen ze haar voordeed dat je de kaartjes behalve op
fantasie-echt ook op huidskleur kunt sorteren.

In het verkennende onderzoek wilde Mesman niet alleen weten hoe kinderen Zwarte
Piet categoriseren, maar ook hoe ze hem beoordelen.

De resultaten hiervan gingen tegen het stereotype in, vertelt Mesman: ,,De
kinderen vonden Piet aardig, belangrijk, slim, lief en een harde werker. De
zwarte en witte mensen, die vonden ze lui. Maar ja, Zwarte Piet en de clown
hebben natuurlijk ook een beroep, hè." Wel vond 83 procent van de kinderen
Zwarte Piet een 'hulpje'.

Wat de kinderen van Zwarte Piet vonden, hing vrijwel niet samen met wat hun
ouders van Zwarte Piet vinden.

Wat vindt ze eigenlijk zelf van Zwarte Piet? ,,Ik probeer beide kanten te zien",
zegt Mesman. ,,Mijn onderzoek is ook geen pleidooi om te zeggen: zie je wel,
Zwarte Piet is niet erg. Dat het een racistisch stereotype is, met dat kroeshaar
en die dikke rode lippen, daar kun je niet omheen. Maar voor heel veel mensen is
hij iets fijns en leuks. Dan is het heel heftig als mensen je gaan vertellen dat
Zwarte Piet fout is."

Geef het wat tijd, zegt ze. ,,Ik moest mijn kinderen uitleggen dat de komkommers
vroeger krom waren. Ik denk dat mijn kinderen aan hun kinderen zullen moeten
uitleggen wie Zwarte Piet was. Maar zo'n verandering in één generatie - dat is
best snel!"

Voor veel mensen is Zwarte Piet iets fijns. Heel heftig als hij dan fout is

Judi Mesman hoogleraar diversiteit

LOAD-DATE: 3 December 2015

LANGUAGE: DUTCH; NEDERLANDS

GRAPHIC: Meisje (3 jaar) in Pietenpak kijkt tv naar de nationale intocht van
Sinterklaas in Gouda, in 2014.

PUBLICATION-TYPE: Krant

JOURNAL-CODE: NH_ART


                         Copyright 2015 NRC Media B.V.
                              All Rights Reserved

                               5 of 100 DOCUMENTS



                             AD/Rotterdams Dagblad

                           3 december 2015 donderdag

'Piet is te oud, Sint wil jullie nu als helpers'

BYLINE: FREKE REMMERS

SECTION: Nieuws

LENGTH: 739 woorden


Sinterklaas 2.0 | In Utrecht wordt het feest gevierd zonder zwarte piet
Utrechtse basisschool kreeg een brief uit Spanje:

Een sinterklaasfeest zonder Zwarte Piet, hoe vier je dat? Het hele land kijkt
naar Utrecht, waar Zwarte Piet in de ban is gedaan en de openbare basisscholen
nu een alternatief Sinterklaasverhaal vertellen. Bij de Rietendakschool zijn de
leraren en de kinderen zelf de nieuwe 'vrienden van Sinterklaas'.

,,Het is weer december. Sinterklaas komt eraan. Pepernoten, taaitaai,
chocolaaaa. Chocolalala, olé!" Kleuters van groep 1/2c springen enthousiast op
bij de laatste tonen van hun Sinterklaasliedje. Maar elders in de
Rietendakschool in de Utrechtse volkswijk Ondiep neuriën de jongste leerlingen
nog even enthousiast het ouderwetse 'Zie ginds komt de stoomboot', inclusief de
knecht die staat te lachen.

Op de Rietendakschool zit Sinterklaas morgen alleen in de Cadillac die hem naar
school brengt. Maar als de kinderen zelf Zwarte Piet willen tekenen, de bekende
liedjes zingen of een pietenmuts op hebben, dan mag dat. ,,Dat is prima. We
bieden het zelf alleen niet meer aan, maar we gaan ze niet corrigeren," vertelt
schooldirecteur Elisabeth Boos.

Vrienden van Sint

De Rietendakschool kreeg eerder dit jaar een brief van Sinterklaas. Hij zoekt
nieuwe vrienden, want zijn pieten worden oud. Nu mag iedereen hem helpen:
kinderen en leerkrachten. Een verhaal geënt op prentenboek De vrienden van
Sinterklaas. En dus telt groep 1/2b vandaag op verzoek van de goedheiligman
hoeveel pakjes er op de stoomboot kunnen, voordat die zinkt. ,,...8, 9, 10,"
telt er één. ,,Zeg dat eens heel snel met jullie handen," vraagt juf Jessica.
Handen vliegen in de lucht.

Want de basisscholen van de overkoepelende SPO Utrecht moesten opeens met een
alternatief op de proppen komen, nu Zwarte Piet officieel niet meer welkom is.
Ook niet met roetvegen. ,,Geen Zwarte Piet en geen stereotyperingen. Dus een
roetpiet met een stereotype uitdossing mag niet. Of een ander figuur die krom
praat," licht bestuursvoorzitter Thea Meijer van de SPO toe. De SPO moest zich
vorig jaar verantwoorden bij het College voor de Rechten van de Mens. Een moeder
van de Prof. Kohnstammschool vond de Zwarte Piet in het lesmateriaal een
negatieve stereotypering van een donkere man.

Het besluit om Zwarte Piet nu te weren, valt niet bij iedereen in goede aarde.
Ouders klagen dat ze er niet over mochten meepraten. Een aantal van een andere
school gaat zelf vrijdag dan maar verkleed. ,,Ik vind het raar dat ouders niet
zijn gehoord. Als ouders het er niet mee eens zijn, laat je horen en ga als
Zwarte Piet naar school," stelde de Utrechtse VVD'er Queeny Rajkowski maandag in
het AD. Van bestuursvoorzitter Meijer mag iedereen van het besluit het zijne
denken en zijn de ouders op die school welkom om als Zwarte Piet verkleed te
komen. Zolang het maar niet ten koste gaat van de kinderen. ,,We hebben met deze
ouders afspraken gemaakt over hoe het toch een goed feest kan zijn."

Maar Zwarte Piet moest hoe dan ook wijken en snel ook. ,,Het is onze overtuiging
dat we kinderen of volwassenen niet willen discrimineren. Dan moet je dat niet
uitstellen," vindt Boos.

Discussie

Leerlingen van groep 7/8 weten best waarom Zwarte Piet niet komt. Tijdens een
les 'leren discussiëren' komen zelfbedachte stellingen voorbij, zoals
'Sinterklaas moet een ander feest worden'. ,,Maar Sinterklaas is op 5 december
jarig en het is een Nederlandse traditie. Ik heb geen argumenten voor," mijmert
Mira (11) over de eerste stelling.

Haar moeder Sheila Karamat-Ali is feller. ,,Belachelijk," vindt ze het dat er
Sinterklaas wordt gevierd zonder Piet. ,,Mijn vader komt uit Suriname. Daar
schminken ze zich nog extra zwart, omdat Piet door de schoorsteen komt."

Mirjam Sinterniklaas, met twee kinderen op de Rietendakschool, sluit zich daar
bij aan. ,,De traditie is al jaren oud. Kinderen zien het als een feest, niet
als discriminatie. En als hij dan toch weg moet, doe het dan geleidelijk om er
aan te wennen. Dit vind ik wel erg ver gaan."

Bij de komst van Sinterklaas zal er morgen dan ook nog een flink aantal Zwarte
Pieten zijn. Miniversies: kinderen die zelf verkleed gaan als hulpje van de
Sint. Prima, vindt directeur Boos. ,,Als een kind zich zo wil verkleden, is hij
natuurlijk nog steeds welkom."

'We bieden het zelf niet meer aan, maar we gaan kinderen niet corrigeren als ze
Zwarte Piet tekenen'




VIEW ORIGINAL PAGE: , , ,

LOAD-DATE: 3 December 2015

LANGUAGE: DUTCH; NEDERLANDS

GRAPHIC: De kinderen op de Rietendakschool krijgen morgen alleen Sinterklaas op
bezoek, zonder zijn traditionele helper Zwarte Piet.
FOTO MARNIX SCHMIDT
Directeur Elisabeth Boos: 'Je moet dat niet uitstellen.'
FOTO MARNIX SCHMIDT

PUBLICATION-TYPE: Krant

JOURNAL-CODE: ADRD


                    Copyright 2015 De Persgroep Nederland BV
                              All Rights Reserved

                               6 of 100 DOCUMENTS



                                De Gelderlander

                           3 december 2015 donderdag
                                    Nijmegen

Bewust zwartepietenvrij

BYLINE: DOOR DENNIS GREIJN

SECTION: Algemeen; Blz. 3

LENGTH: 576 woorden


Geen rode lippen, krulletjes en oorringen. Voor de 400 kinderen van Meander is
piet niet meer zwart.

Meander, vrije school voor basisonderwij s in Nijmegen, is voor zover bekend de
enige school in de regio waar morgen geen enkele traditionele Zwarte Piet
present is bij het sinterklaasfeest. Wel zijn er roetveegpieten, knechten van de
sint met zwarte vegen in het gelaat. Een schoorsteen is immers zwart en daardoor
komen er vlekken op het gezicht. Felrood gestifte lippen zijn uit den boze, net
zoals de pruik met zwarte krulletjes, gouden oorringen en zwarte legging. Het is
een bewuste keuze van directeur Harry Gubbels. De medezeggenschapsraad steunt
hem. De raad heeft er ook geen moeite mee niet betrokken te zijn geweest bij het
besluit.

Waarom doen jullie Zwarte Piet in de ban? Het lijkt zo alsof u de oren laat
hangen naar een kleine minderheid die snel af wil van de traditionele Zwarte
Piet omdat die volgens deze groep een uiting van racisme is.

Directeur Harry Gubbels: "Het is niet zo dat wij als school per se iets wilden
veranderen. Maar ik vind dat je, gelet op de zwartepietendiscussie in Nederland,
daar wel iets mee moet. Enkele ouders vroegen mij dit najaar ook hoe we als
school hiermee omgaan. Daar hoort een duidelijk besluit over nemen in elk geval
bij. Zodat voor iedereen duidelijk is hoe en wat. Als school denken we zo toch
recht te doen aan geluiden uit de samenleving van mensen die de traditionele
Zwarte Piet racistisch vinden. Vergeet niet, ook de Verenigde Naties spreken
zich tegenwoordig hierover uit. De discussie die nu een paar jaar in ons land
gevoerd wordt, zet je aan het denken. Een donkergekleurde mevrouw vertelde me
eens dat ze als kind vroeger altijd gepest werd met Zwarte Piet. En dat ze daar
haar hele leven last van had."

Jullie gaan ver. Want Zwarte Piet moet Piet heten en niet op 'aparte wijze'
praten. Sinterklaasliedjes met Zwarte Piet worden aangepast. Hebt u veel boze
ouders gehad?

"Nee, juist niet. Ik heb tot nu toe op ons besluit via de mail ook maar enkele
reacties van ouders gekregen. Die waren allemaal positief. Eén mail in mijn
postvak was anders van toon. Die persoon - nee, geen ouder - liet me weten dat
ik geen 'echte Nederlander' ben."

Bent u er verbaasd over dat protest is uitgebleven? Elders in het land buitelen
voor- en tegenstanders van Zwarte Piet over elkaar heen.

"Nee, niet verbaasd. Dat heeft denk ik ook te maken met de populatie op onze
school. Een vrijeschool trekt toch een positief-kritisch publiek. Dat ook de
gevoelige maatschappelijke trends volgt en daar ook een mening over vormt.
Belangrijkste is dat we op school een mooi sinterklaasfeest beleven. Een feest
waarin kinderen zich zullen blijven herkennen."

U kunt kinderen dus uitleggen waarom piet bij jullie dus, zonder zwarte pruik,
blonde haren heeft?

"Jazeker. Het beeld van piet staat. Dan maakt het niet zoveel uit of zijn haren
zwart of blond zijn. De uitdossing van piet is volgens mij ook meer iets wat
volwassenen bezighoudt."

Zijn de roetveegpieten van dit jaar een vrijbrief om volgend jaar met kaas- en
pipopieten op de proppen te komen?

"Nee. Een piet met roetvegen in zijn gezicht kun je uitleggen; dat heeft met de
schoorsteen te maken. Een rode piet of een kaaspiet is een verzinsel van grote
mensen."

Schooldirecteur Harry Gubbels:

'Het is niet zo dat wij als school per se iets wilden veranderen. Maar ik vind
dat je, gelet op de zwartepietendiscussie in Nederland, daar wel iets mee moet'

LOAD-DATE: 2 December 2015

LANGUAGE: DUTCH; NEDERLANDS

GRAPHIC: --FOTOBRON--foto ANP
Meander-directeur Harry Gubbels voor de hoofdingang van zijn school aan de
Groesbeekseweg.--FOTOBRON--foto Bert Beelen

PUBLICATION-TYPE: Krant

JOURNAL-CODE: DG


                     Copyright 2015 Wegener NieuwsMedia BV
                              All Rights Reserved

                               7 of 100 DOCUMENTS



                                De Gelderlander

                           3 december 2015 donderdag
               Maas en Waal; Rijk van Nijmegen; Wijchen Beuningen

Bewust zwartepietenvrij

BYLINE: DOOR DENNIS GREIJN

SECTION: Algemeen; Blz. 8

LENGTH: 544 woorden


Geen rode lippen, krulletjes en oorringen. Voor de 400 kinderen van Meander is
piet niet meer zwart.

Meander, vrije school voor basisonderwij s in Nijmegen, is voor zover bekend de
enige school in de regio waar morgen geen enkele traditionele Zwarte Piet
present is bij het sinterklaasfeest. Wel zijn er roetveegpieten, knechten van de
sint met zwarte vegen in het gelaat. Een schoorsteen is immers zwart en daardoor
komen er vlekken op het gezicht. Felrood gestifte lippen zijn uit den boze, net
zoals de pruik met zwarte krulletjes, gouden oorringen en zwarte legging. Het is
een bewuste keuze van directeur Harry Gubbels. De medezeggenschapsraad steunt
hem. De raad heeft er ook geen moeite mee niet betrokken te zijn geweest bij het
besluit.

Waarom doen jullie Zwarte Piet in de ban? Het lijkt zo alsof u de oren laat
hangen naar een kleine minderheid die snel af wil van de traditionele Zwarte
Piet omdat die volgens deze groep een uiting van racisme is.

Directeur Harry Gubbels: "Het is niet zo dat wij als school per se iets wilden
veranderen. Maar ik vind dat je, gelet op de zwartepietendiscussie in Nederland,
daar wel iets mee moet. Enkele ouders vroegen mij dit najaar ook hoe we als
school hiermee omgaan. Daar hoort een duidelijk besluit over nemen in elk geval
bij. Zodat voor iedereen duidelijk is hoe en wat. Als school denken we zo toch
recht te doen aan geluiden uit de samenleving van mensen die de traditionele
Zwarte Piet racistisch vinden. Vergeet niet, ook de Verenigde Naties spreken
zich tegenwoordig hierover uit. De discussie die nu een paar jaar in ons land
gevoerd wordt, zet je aan het denken. Een donkergekleurde mevrouw vertelde me
eens dat ze als kind vroeger altijd gepest werd met Zwarte Piet. En dat ze daar
haar hele leven last van had."

Jullie gaan ver. Want Zwarte Piet moet Piet heten en niet op 'aparte wijze'
praten. Sinterklaasliedjes met Zwarte Piet worden aangepast. Hebt u veel boze
ouders gehad?

"Nee, juist niet. Ik heb tot nu toe op ons besluit via de mail ook maar enkele
reacties van ouders gekregen.

"Die waren allemaal positief. Eén mail in mijn postvak was anders van toon. Die
persoon - nee, geen ouder - liet me weten dat ik geen 'echte Nederlander' ben."

Bent u er verbaasd over dat protest is uitgebleven? Elders in het land buitelen
voor- en tegenstanders van Zwarte Piet over elkaar heen.

"Nee, niet verbaasd. Dat heeft denk ik ook te maken met de populatie op onze
school. Een vrijeschool trekt toch een positief-kritisch publiek. Dat ook de
gevoelige maatschappelijke trends volgt en daar ook een mening over vormt.
Belangrijkste is dat we op school een mooi sinterklaasfeest beleven. Een feest
waarin kinderen zich zullen blijven herkennen."

U kunt kinderen dus uitleggen waarom piet bij jullie dus, zonder zwarte pruik,
blonde haren heeft?

"Jazeker. Het beeld van piet staat. Dan maakt het niet zoveel uit of zijn haren
zwart of blond zijn. De uitdossing van piet is volgens mij ook meer iets wat
volwassenen bezighoudt."

Zijn de roetveegpieten van dit jaar een vrijbrief om volgend jaar met kaas- en
pipopieten op de proppen te komen?

"Nee. Een piet met roetvegen in zijn gezicht kun je uitleggen; dat heeft met de
schoorsteen te maken. Een rode piet of een kaaspiet is een verzinsel van grote
mensen."

LOAD-DATE: 2 December 2015

LANGUAGE: DUTCH; NEDERLANDS

GRAPHIC: Meander-directeur Harry Gubbels voor de hoofdingang van zijn school aan
de Groesbeekseweg. --FOTOBRON-- foto Bert Beelen
--FOTOBRON--foto ANP

PUBLICATION-TYPE: Krant

JOURNAL-CODE: DG


                     Copyright 2015 Wegener NieuwsMedia BV
                              All Rights Reserved

                               8 of 100 DOCUMENTS



                                    NRC.NEXT

                           3 december 2015 donderdag

brieven

BYLINE: Hans Siebers Universitair hoofddocent aan Tilburg University. Frans
Couwenbergh Ooij

SECTION: de mening

LENGTH: 443 woorden



        Zwarte piet

Wij zijn niet de VS

In deze krant (1/12) en in zijn CNN-documentaire klaagt Roger Ross Williams het
vermeende racistische karakter van Zwarte Piet aan. Zijn bewering mist echter
elk fundament en dreigt racisme juist te bevorderen.

Hij beweert dat het idee van Zwarte Piet in de slavernij is geworteld. Zwarte
Piet zou een gangbaar westers stereotype zijn voor mensen met een Afrikaanse
afkomst en ingezet worden om de 'Europese witte suprematie' te versterken.

Nederlanders zouden eeuwenlang gehersenspoeld zijn met het idee dat ze verheven
zijn boven bruine en zwarte mensen. De relevante vraag is echter of Zwarte Piet
de sinterklaasvierders hier en nu aanzet tot racistische gedachtes en
handelingen. Hiervoor is geen enkel bewijs.

Vervolgens gaat hij voorbij aan het feit dat racisme in Nederland een
historische betekenis heeft, onlosmakelijk verbonden met het trauma van de
Holocaust. Hij ontneemt Nederlanders het recht om er een eigen definitie over
racisme op na te houden en gaat voorbij aan het sterke, naoorlogse anti-racisme
in dit land. In plaats daarvan legt hij Nederlanders een nadrukkelijk uit de VS
stammende opvatting van racisme op. Kijk naar de parallellen die hij denkt te
kunnen trekken tussen racisme in de VS en Zwarte Piet.

Gezien het Nederlandse verband tussen racisme en de Holocaust hebben
Nederlanders gelijk als ze zeggen dat Zwarte Piet niets met racisme te maken
heeft. Wie wil er immers een connectie leggen tussen Auschwitz en Zwarte Piet?
Door sinterklaasvierders toch van racisme te betichten, beschuldig je ze ervan
de Holocaust te legitimeren. Dat is in de context hier zo ongeveer de ernstigste
beschuldiging die je kunt uiten.

Bovendien levert Roger Ross Williams de raciale categorieën om hun boosheid te
uiten door zichzelf 'zwart' te noemen en de sinterklaasvierders als 'wit'.

Hij heeft volledig gelijk als hij zegt dat sommige bevolkingsgroepen in
Nederland met aanzienlijke discriminatie te maken hebben, maar die discriminatie
heeft niets met racisme te maken. In die context wakkert hij misplaatste
conflicten aan tussen bevolkingsgroepen.

Door ook nog eens de raciale taal te leveren om die conflicten in te uiten, loop
je het grote risico juist datgene te bevorderen wat je wilt bestrijden, namelijk
racisme. Kijk naar de reacties die hij opwekt. Hij bewijst de strijd tegen
discriminatie in dit land een slechte dienst.


        Hans Siebers Universitair hoofddocent aan Tilburg University.


        Concieze opinie

De blik op oneindig

,,Religieuze opvoeding versterkt altruïsme niet."

Open deur. Godgeloof richt je aandacht op God. Niet op de ander.


        Frans Couwenbergh Ooij

LOAD-DATE: 3 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2015 NRC Media B.V.
                              All Rights Reserved

                               9 of 100 DOCUMENTS



                                AD/Rivierenland

                            2 december 2015 woensdag

'Piet is gewoon piet, hoor!'

BYLINE: SALWA VAN DER GAAG

SECTION: Regio - Drechtsteden; Blz. 5

LENGTH: 603 woorden


Fermina voert alternatief protest tegen Zwarte Piet

'Laat niemand jullie vertellen dat Zwarte Pieten domme mensen zijn,' begint
oud-politicus Hubert Fermina in zijn pietenpak. In het Sinterklaashuis in Dordt
wilde hij gisteravond laten zien dat Zwarte Piet ook iets positiefs kan zijn.

Zodra Hubert Fermina - van Antilliaanse komaf - in zijn pietenpak de ruimte
betreedt, zijn alle kinderogen op hem gericht. Niet omdat hij als enige geen
zwarte schmink op heeft, maar omdat hij met zijn diepe stem de kinderen welkom
heet en hen allemaal een handje geeft.

De oud-wethouder in Dordrecht en oud-Tweede Kamerlid voor D66 verkleedde zich
gisteravond in het Sinterklaashuis in Dordrecht als Zwarte Piet om een statement
te maken. Als directeur van het Landelijk Bureau ter bestrijding van
Rassendiscriminatie (nu art. 1.) zette hij zich al in tegen racisme. Nu wil hij
niet strijden tegen Zwarte Piet, maar hem een beter imago geven. Volgens hem is
het probleem hoe Zwarte Piet wordt neergezet, niet dat hij zwart is.

Statement

,,Hoe heet jij?" vraagt hij de allerkleinsten. ,,Zo, wat een mooie naam zeg! En
wat leuk dat jullie er zijn," spreekt hij ze toe. Zoals hij van tevoren had
beloofd: in keurig Nederlands en niet in gebrekkig Nederlands zoals Zwarte Piet
vaak wordt neergezet. Ook is hij niet onderdanig aan Sinterklaas en doet hij
zich niet dom voor. Beleefd geeft hij alle kinderen een handje. ,,Normaliter
doet Sinterklaas dat en staat Zwarte Piet alleen maar op zijn hoofd," zegt
Fermina. ,,Ik vind dat Zwarte Piet intelligent en vriendelijk moet zijn. Op die
manier kunnen we de hele discussie naar mijn idee oplossen."

De eerste poging ondernam hij gisteren tijdens de avond voor leden van de
stichting Kiwanis, een organisatie die zich inzet voor kinderen over de hele
wereld, waar hij zelf ook lid van is. ,,Typisch Hubert," zegt Rob Heijkoop, één
van de leden, lachend. De leden nemen jaarlijks hun kinderen en kleinkinderen
mee naar het Sinterklaashuis. ,,Hubert heeft lang gezwegen op dit gebied en ik
vind dat hij een goed statement maakt. Bij kinderen speelt dit helemaal niet.
Als je naar mijn kleindochter kijkt, haar beste vriendje is een Antilliaanse
jongen."

En omdat ook Fermina vindt dat het probleem veelal bij de ouders ligt, hoopt hij
dat vooral zij zijn boodschap horen. ,,De ouders hebben de grootste inbreng. Zij
moeten hun kinderen wat leren. Het heeft met opvoeding te maken," aldus Fermina.
Toch sprak hij ook de kinderen toe. ,,Deze Zwarte Piet wil jullie wat vertellen.
Er wordt de laatste tijd veel gepraat over Zwarte Piet en discriminatie. Laat
niemand jullie vertellen dat Zwarte Pieten domme mensen zijn. Zwarte Pieten zijn
heel intelligent, kijk maar hij is een dokter en hij is een professor," zegt hij
terwijl hij de andere pieten aanwijst. ,,Piet is gewoon piet, hoor!" zeggen zij
in koor.

De kinderen spelen en kleuren rustig door tijdens de speech van Fermina, toch
denkt hij dat het effect heeft. ,,Kinderen voelen dat soort dingen. Het is goed
dat ze worden toegesproken."

In het Sinterklaas huis wordt positief gereageerd op de ludieke actie. Wel zijn
sommigen huiverig wanneer ze politiewagens langs zien rijden overdag. ,,Ik dacht
dat zal hier toch niks mee te maken hebben? Je vraagt je toch af hoe mensen erop
reageren," zegt een vrijwilligster in het huis.

Fermina hoopt in de toekomst om de tafel te gaan met tegenstanders van Zwarte
Piet. ,,We hebben nog een lange weg te gaan. Om discriminatie te bestrijden moet
er nog veel gebeuren."

Kinderen voelen dat soort dingen. Het is goed dat ze worden toegesproken
(-Hubert Fermina)




VIEW ORIGINAL PAGE: ,

LOAD-DATE: 2 December 2015

LANGUAGE: DUTCH; NEDERLANDS

GRAPHIC: Hubert Fermina heeft dolle pret met de kinderen. Volgens hem is het
probleem hoe Zwarte Piet wordt neergezet, niet dat hij zwart is.
FOTO MILAN RINCK

PUBLICATION-TYPE: Krant

JOURNAL-CODE: ADRL


                    Copyright 2015 De Persgroep Nederland BV
                              All Rights Reserved

                              10 of 100 DOCUMENTS



                                NRC Handelsblad

                            1 december 2015 dinsdag

Natuurlijk is Zwarte Piet puur racisme;
Sint zonder Piet

BYLINE: Roger Ross Williams

SECTION: opinie

LENGTH: 813 woorden


Regisseur Roger Ross Williams maakte een korte en kritische documentaire voor
CNN over Zwarte Piet en werd in Nederland uitgemaakt voor zwarte aap die naar
Afrika moest.

D e eerste keer dat ik Zwarte Piet zag, werd ik een beetje misselijk. Ik had wel
een ongemakkelijk lachje op mijn gezicht, maar van binnen deed het pijn. Het
heeft iets ontmoedigends om zo'n vertoon van schaamteloos racisme te zien -
waarbij iemand mijn uiterlijk als karikaturaal kostuum gebruikt. Je kunt niet
geloven dat je in Nederland bent, een land dat verlicht en vooruitstrevend zou
zijn.

De meeste Nederlanders vinden Zwarte Piet niet racistisch. Volgens hen is het
gewoon een grappige figuur voor de kinderen. Ik weet dat het idioot klinkt, maar
volgens hen is hij een blijmoedige helper van Sinterklaas die maar al te graag
zijn knecht is. Wat ze niet beseffen, of wensen in te zien, is dat het idee van
Zwarte Piet als zodanig in de slavernij geworteld is. En wat ze ontgaat is dat
de niet-witte kinderen niet allemaal lachen. Scholen in Rotterdam, Den Haag en
Utrecht hebben Piet afgeschaft en het Amsterdamse scholenstelsel heeft een
negatief advies uitgebracht. Maar in de rest van Nederland is Zwarte Piet
springlevend. Veel Nederlanders hebben zich ingegraven tegen een groeiende
protestbeweging.

Toen ik besloot een film over Zwarte Piet te maken, had ik weinig weet van de
beerput van haat waarin ik me zou onderdompelen. Ik had geen benul van de
genegenheid die veel witte Nederlanders koesteren voor een figuur die ze
koppelen aan hervonden jeugdherinneringen. Ze noemen dit hun cultuur, hun
traditie en de meesten zijn niet bereid die te laten varen. Ze zijn daar echt
hartstochtelijk in.

Ze vergeten dat Zwarte Piet een gangbaar westers stereotype is voor mensen van
Afrikaanse afkomst, net als Little Sambo en Al Jolson in de VS of Kuifje in
Congo in Frankrijk. Deze figuren werden na de slavernij gebruikt om de Europese
witte suprematie te versterken. Dat is de erfenis van Zwarte Piet en die is niet
te scheiden van de geschiedenis of van het racisme en de vreemdelingenhaat die
nog altijd heersen in het huidige Nederland, waar politici als Geert Wilders
openlijk anti-immigrantenretoriek bedrijven.

Studies wijzen uit dat niet-witte Nederlandse bevolkingsgroepen hier met
aanzienlijke discriminatie te maken hebben. Het racisme in Nederland blijkt dus
niet alleen uit het schaamteloze gezicht van Zwarte Piet, maar ook uit minder
zichtbare aspecten.

Ik weet dit uit de eerste hand, want zodra bekend werd dat ik een film over
Zwarte Piet maakte, werd ik per  mail, Facebook en Twitter bedolven onder
berichten en tweets dat ik me niet met hun onschuldige kinderfeestje te bemoeien
had. Dat ik er niets van begreep. Dan zeiden ze eerst dat Zwarte Piet niet
racistisch was, maar op het laatst was ik een 'stomme zwarte aap die terug naar
Afrika moest gaan'. Op dat moment besefte ik dat het Zwarte Pietdebat een open
zenuw heeft geraakt. Het heeft Nederland herinnerd aan de belangrijke rol die
het in de slavenhandel heeft gespeeld en aan de ongelijkheid waarvan het heeft
geprofiteerd. Misschien komt de onwil tot verandering voort uit schuldgevoel,
maar ik denk dat er meer aan de hand is.

Volgens mij zit de witte bevoorrechting, het white privilege, bij de
Nederlanders zo diep dat ze eigenlijk geen verbinding met mensen buiten hun
eigen werkelijkheid kunnen maken. Hun zelfbeeld berust op een eeuwenlange
hersenspoeling die hun heeft voorgehouden dat ze verheven zijn boven bruine en
zwarte mensen op de wereld. Ze wonen in een land dat letterlijk over de rug van
onderdrukten is gebouwd. Ze kunnen of willen de pijn van hun eigen niet-witte
burgers niet inzien. De rest van de wereld doet dat wel en zelfs de Verenigde
Naties moesten tussenbeide komen met een verklaring van de commissie tegen
rassendiscriminatie. ,,De [VN-]commissie roept de overheid op een redelijk
evenwicht te vinden, bijvoorbeeld door een ander beeld van Zwarte Piet en de
eerbiediging van de menselijke waardigheid en mensenrechten van alle inwoners
van het land."

Ik krijg te horen dat ik me op de rassenproblemen in mijn eigen land moet
richten in plaats van me te bemoeien met een kinderfeest. Mijn antwoord is dat
racisme in de VS niet het recht geeft hun eigen racisme te negeren. Elk racisme
is verkeerd; het verdwijnt niet door te ontkennen dat het bestaat. Er zijn
Nederlandse niet-witten die steeds vaker weigeren zich als tweederangs burgers
te laten behandelen.

Er is iets aan het veranderen en het is opwindend om dat mee te maken. Ook al is
dat af af en toe  een  pijnlijke ervaring.

Er is iets  aan het veranderen en het is opwindend om dat mee te maken


          Roger Ross  Williams is een Amerikaanse regisseur, producent en
schrijver. Hij woont afwisselend in  Amsterdam en New York. Voor CNN maakte hij
een korte documentaire  over Zwarte Piet, die gisteren in première ging.

LOAD-DATE: 1 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2015 NRC Media B.V.
                              All Rights Reserved

                              11 of 100 DOCUMENTS



                             AD/Rotterdams Dagblad

                            1 december 2015 dinsdag

Alternatief protest tegen Zwarte Piet

SECTION: Nieuws; Blz. 4

LENGTH: 193 woorden


De van oorsprong Antilliaanse ex-politicus Hubert Fermina verkleedt zich
vanavond als Zwarte Piet in het Sinterklaashuis in Dordrecht om aan te tonen dat
Zwarte Piet ook iets positiefs kan zijn. Fermina, oud-D66 Kamerlid en
oud-wethouder van Dordrecht, zette zich in tegen discriminatie als directeur van
het Landelijk Bureau ter bestrijding van Rassendiscriminatie.

Zijn doel nu is niet te strijden tegen Zwarte Piet, maar het imago ervan te
veranderen. Hij is het eens met tegenstanders van Zwarte Piet die hem
discriminerend vinden. Hij is het niet eens met hun manier van protesteren. ,,Je
kan ergens wel tegen strijden, maar dan blijft het altijd bestaan. Veel beter is
het om de rollen om te draaien," zegt hij.

Hij doet dit in Dordrecht, waar in 2011 het verzet tegen Zwarte Piet begon met
de arrestatie van Quincy Gario bij een protest tijdens de landelijke intocht in
de stad. Door zich vanavond in een zwartepietenpak te hijsen, wil hij laten zien
dat Zwarte Piet ook heel leuk, intelligent en vriendelijk kan zijn. ,,Zwarte
Piet werd in het verleden vaak negatief neergezet. Zwart is fantastisch en dat
wil ik laten zien."




VIEW ORIGINAL PAGE:

LOAD-DATE: 1 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADRD


                    Copyright 2015 De Persgroep Nederland BV
                              All Rights Reserved

                              12 of 100 DOCUMENTS



                             AD/Utrechts Nieuwsblad

                           28 november 2015 zaterdag

Zwarte Piet hóórt op schoolfeestje

BYLINE: MARGA HESSING

SECTION: Regio - Utrecht

LENGTH: 551 woorden


'Kinderen kijken uit naar Zwarte Piet'

Zwarte Piet is verboden op de openbare Prinses Margrietschool. Boze moeders,
onder wie Marga Hessing, laten het er niet bij zitten. Met Zwarte Piet gaan ze
bij de school pepernoten strooien.

Sinterklaas zou een leuk kinderfeest moeten zijn. Maar op de openbare Prinses
Margrietschool in de wijk Zuilen, waar onze zoon op zit, wordt het dit jaar geen
feest. Zwarte Piet is niet welkom. Hoe kun je Sinterklaas vieren, als zijn
trouwe hulpje niet welkom is?

Een paar weken geleden kregen we een e-mail van directeur Ingrid Zoer, dat er op
4 december tijdens het sinterklaasfeest geen Zwarte Pieten zijn. Zij volgt
daarmee de officiële richtlijn van de Stichting Openbaar Primair Onderwijs in
Utrecht.

De volgende ochtend had iedereen het erover op school. Veel ouders voelden zich
overvallen. Op de Prinses Margrietschool is op 5 december 2011 nota bene de
eerste steen van de nieuwbouw gelegd door Zwarte Piet. Een steen in de gevel
herinnert hieraan.

Ik heb daarna, met nog zo'n vijftien moeders, een gesprek gehad

met directeur Zoer en om opheldering gevraagd. Hoe gaat de school het feest nu
vieren en wordt de gevelsteen ook uit de muur gehakt? Zoer vertelde ons dat ze
kan begrijpen dat we boos zijn, maar dat zij moet doen wat de schooldirectie
haar opdraagt. Anders kan ze een boete krijgen of zelfs haar baan verliezen, zo
zei ze. Het gesprek leverde dus eigenlijk niks op.

De school wil niks doen met Zwarte Piet. Er hangen slingers van sinterklaasjes,
maar van Zwarte Piet is niks te zien. Ze zingen geen liedjes meer waarin Zwarte
Piet voorkomt en vertellen ook niets meer over de knecht. Wie vult er dan de
schoentjes?

Wat ik raar vind, is dat de school mistig doet over hoe ze het sinterklaasfeest
wél gaat invullen. Wat gaat de school tegen de kinderen vertellen?

Ik vind dat het schoolteam stelling had moeten nemen tegen het veto van het
bestuur. Het had ertegen in moeten gaan. Dan had het bestuur zich wellicht
ruimhartiger opgesteld. Van ouders van andere basisscholen kregen we te horen
dat we onze kinderen op die dag maar thuis moeten houden. We hebben eraan
gedacht, maar doen dit niet.

Er zijn openbare basisscholen waar Zwarte Piet niet helemaal wordt verbannen. Zo
hoorde ik van een moeder uit Vleuten dat het hun wel is gelukt om Zwarte Piet,
in de vorm van schoorsteenpieten, te laten komen. Dat vind ik een mooi gebaar
van die school, want daar wordt wél iets gedaan met Zwarte Piet.

Verkleed

We zijn nu van plan om verkleed als Zwarte Piet op 4 december naar de school te
gaan. Dat doen we niet uit protest of om te kwetsen, maar gewoon omdat Zwarte
Piet erbij hoort. De kinderen kijken ernaar uit. Zwarte Piet hoort bij het
sinterklaasfeest; hij strooit met pepernoten. Hij danst, doet trucjes en speelt
met de kinderen. Dat is wat kinderen zo leuk vinden aan Zwarte Piet.

Sinterklaas moet een kinderfeest zijn. De school kan ons niet verbieden om
buiten het schoolplein met Zwarte Piet de kinderen op te wachten. Tegenover de
school ligt een openbare speeltuin waar de kinderen Sinterklaas altijd opvangen.
Daar kunnen wij dus gewoon Zwarte Piet ontvangen. Want Zwarte Piet is een
kindervriend. Geen feest, als Zwarte Piet niet langskomt.

Reageren? Graag voor zondag 15.00 uur naar un.reageren@ad.nl




VIEW ORIGINAL PAGE: ,

LOAD-DATE: 27 November 2015

LANGUAGE: DUTCH; NEDERLANDS

GRAPHIC: Marga Hessing (rechts) maakt zich met andere moeders hard voor Zwarte
Piet.
FOTO MARNIX SCHMIDT

PUBLICATION-TYPE: Krant

JOURNAL-CODE: ADUN


                    Copyright 2015 De Persgroep Nederland BV
                              All Rights Reserved

                              13 of 100 DOCUMENTS



                                 de Volkskrant

                            27 november 2015 vrijdag

DESPELD................... Jouw vaste prik voor Betrouwbaar Nieuws

BYLINE: VAN ONZE VERSLAGGEVER RUDOLF JULIUS

SECTION: V DIDU; Blz. 24

LENGTH: 249 woorden


Dag in dag uit


Satire

Asielzoeker welkom na pleidooi voor Zwarte Piet

Inwoners van de Enschedese wijk Velve-Lindenhof zijn enthousiast over de komst
van asielzoeker Kwame Mpufu. De 32-jarige Malinees spreekt zich namelijk stellig
uit vóór het behoud van Zwarte Piet.



Mpufu draagt elke dag een shirt met de tekst 'Zwarte Piet moet blijven'. Harmen
Koedooder (62) vindt dat prachtig: 'Die jongen is zelf zwart en toch is hij voor
Zwarte Piet. Dat bewijst wel dat Zwarte Piet helemaal niet racistisch is. Wat
mij betreft is iedereen die zich zo goed aanpast als Kwame van harte welkom in
Enschede.'

Omdat Mpufu's Nederlands niet meer behelst dan de veelvuldig herhaalde woorden '
Zwarte Piet moet blijven', vertelt hij in het Frans over zijn periode in een
vluchtelingenkamp in Libië: 'Ik kreeg daar een flyer van iemand die mij op de
boot naar Italië kon brengen. Op de flyer stond de route naar Nederland en het
advies om deze tekst uit mijn hoofd te leren. Dat heb ik gedaan.'

Het IND heeft aanwijzingen dat Mpufu banden heeft met terroristische
organisaties. De immigratiedienst wil hem daarom uitzetten. Buurtbewoners
snappen daar niets van. Greet de Boer (54): 'Dit maakt me heel erg boos en
verdrietig. Dan hebben we een keer een goede ertussen zitten en dan moet juist
hij weg. Door dat soort dingen gaat de Nederlandse cultuur kapot.'

Mpufu zelf blijft nuchter onder de toestanden: 'Zwarte Piet moet blijven. Zwarte
Piet moet blijven. Zwarte Piet moet blijven.'




Bekijk de oorspronkelijke pagina:

LOAD-DATE: 26 November 2015

LANGUAGE: DUTCH; NEDERLANDS

GRAPHIC: Straat in de Enschedese wijk Velve-Lindenhof.
Foto Marcel van den Bergh

PUBLICATION-TYPE: Krant

JOURNAL-CODE: de Volkskrant


                    Copyright 2015 De Persgroep Nederland BV
                              All Rights Reserved

                              14 of 100 DOCUMENTS



                                NRC Handelsblad

                           26 november 2015 donderdag

CNN maakt film tegen Zwarte Piet

BYLINE: Door onze redacteurWilfred Takken

SECTION: In het nieuws

LENGTH: 583 woorden


Blackface

De  film over Zwarte Piet die Roger Williams maakte voor CNN is bewust gekleurd:
'Hoe kan ik hier objectief over zijn?'

Amsterdam. ,,De eerste keer dat ik in Amsterdam  Zwarte Piet zag, heb ik een
foto van hem op Facebook gezet", vertelt de Amerikaanse  documentairemaker Roger
Ross Williams (1962). ,,Mijn vrienden thuis in Amerika reageerden geschokt: een
racistische blackface, gewoon op straat? Daar moet je een film over maken!"

Vanaf zondag is op de site van CNN de korte documentaire Blackface te zien,
waarin voor een internationaal publiek Zwarte Piet wordt verklaard. Op de
Universiteit van Amsterdam was gisteravond een voorvertoning in aanwezigheid van
de regisseur.

Williams, die in 2010 een Oscar won voor de documentaire Music by Prudence over
een Zimbabwaanse zangeres, verwacht veel van de film: ,,Doordat een grote
Amerikaanse nieuwszender dit toont, denk ik dat heel veel mensen hem gaan zien.
Velen zullen het een schande vinden. En andere landen zullen  druk op Nederland
uitoefenen om hier een einde aan te maken." En de Nederlandse kijkers? ,,Ik hoop
dat ze zich generen."

Het publiek bij de voorvertoning bestaat uit studenten, anti-pietactivisten,
mensen van Surinaamse afkomst en Amerikanen. Williams wordt als held onthaald.
Op de vraag wie in de zaal vóór Zwarte Piet is, steekt niemand zijn hand op. De
film, die een kwartier duurt, toont pieten op straat, pieten uit het archief,
activisten, enkele pietkundigen en een slavernijkenner. Williams is zelf vaak in
beeld en trekt geamuseerd verbijsterde gezichten. Op het eind maakt hij een
sinterklaasbezoek mee bij een jong gezin. Op de salontafel staat een taart in de
vorm van een karikaturale pietenkop waar het mes in gaat. Daarna zien we
Williams  met smaak een taartpunt opeten.

Blackface is niet bedoeld als journalistiek verslag, stelt Williams. De
strekking is duidelijk tegen Zwarte Piet, die volgens hem  bij het
slavernijverleden hoort. Een verleden, zo betoogt de film, dat andere koloniale
landen beter hebben verwerkt dan Nederland: ,,Nederland zit aan de verkeerde
kant van de geschiedenis." Williams laat wel voorstanders aan het woord, maar
die dienen volgens hem alleen voor  comic relief: ,,Dit is een verslag van mijn
persoonlijke ervaring met Zwarte Piet. Hoe kan ik hier objectief over zijn?"

Opvallend is dat Blackface  geestig is. Door het uitgangspunt dat Zwarte Piet
uiteraard  absurd schandalig is, komen de pietenbeelden en de verdediging van
Piet over als hilarisch grove onzin. Williams: ,,Humor en amusement zijn de
beste manieren om mensen te bereiken. Dat heb ik geleerd toen ik bij Comedy
Central en  TV Nation van  Michael Moore werkte."

Williams heeft inmiddels  ondervonden dat Nederlanders dit onderwerp helemaal
niet zo grappig vinden. ,,Toen ik in De Telegraaf Zwarte Piet 'Holland's dirty
little secret' noemde, kreeg ik veel haatmail. Ze schreven dingen als: 'Eet een
banaan, jij stomme zwarte aap'. Ik dacht: als Zwarte Piet niet racistisch is,
waarom zeggen jullie dan die racistische dingen tegen mij? Toen ik  een film
maakte over hoe Oeganda homoseksuelen vervolgt en vermoordt, zeiden de
Oegandezen ook: ja, maar dat is onze traditie, daar snap jij als buitenstaander
niets van."

Maandag zit Williams bij Humberto Tan in RTL Late Night om het aan het
Nederlandse volk uit te leggen. ,,Ik dacht altijd dat Nederland een tolerant,
vrij, gelijkwaardige land was. Maar mensen met een andere kleur mogen niet
meedoen."

Zwarte Piet is Holland's dirty little secret.

LOAD-DATE: 26 November 2015

LANGUAGE: DUTCH; NEDERLANDS

GRAPHIC: Een Nederlander laat zich tot Zwarte Piet schminken in de
CNN-documentaire Blackface.Foto CNN/ Roger Ross Williams

PUBLICATION-TYPE: Krant

JOURNAL-CODE: NH_ART


                         Copyright 2015 NRC Media B.V.
                              All Rights Reserved

                              15 of 100 DOCUMENTS



                             AD/Utrechts Nieuwsblad

                            20 november 2015 vrijdag

Zwarte Piet mag een beetje op school in Tuindorp

BYLINE: BERNIE VAN UNEN

SECTION: Regio - Utrecht; Blz. 9

LENGTH: 310 woorden


De directie van de Utrechtse openbare basisschool Tuindorp wijkt af van het
besluit van koepelorganisatie Stichting openbaar Primair Onderwijs (SPO) in
Utrecht om Zwarte Piet helemaal uit te bannen.

De directie wil weliswaar liever geen Zwarte Piet op het sinterklaasfeest, maar
zal kinderen of ouders niet naar huis sturen als ze toch zwart geschminkt op
school komen. De school zal zelf wél alle verwijzingen naar Zwarte Piet uit het
lespakket halen.

De school wil via een soort sollicitatie een piet voor één dag benoemen. Dat
kunnen ouders zijn, maar ook opa's en oma's, buren, vrienden of bekenden.

Als iemand toch als Zwarte Piet naar school wil komen, wil directeur Thea Streng
een gesprek. ,,Als iemand om provocerende redenen als Zwarte Piet naar ons
sinterklaasfeest wil komen, kan dat niet. Maar als hij of zij vindt dat Zwarte
Piet er nu eenmaal bij hoort, kan dat.'' De school negeert daarmee in feite een
verbod van de SPO. Die schreef voor dat Zwarte Piet op alle Utrechtse openbare
basisscholen in de ban was gedaan.

Streng benadrukt dat de school niemand wil kwetsen. ,,Omdat wij niets willen
doen waarmee we mensen kwetsen en gebleken is dat er veel mensen zijn die zich
wel gekwetst voelen door het traditionele beeld van Zwarte Piet, bieden we op
school geen Zwarte Piet meer aan,'' schrijft ze aan de ouders.

Liedjes

,,De kinderen krijgen geen knutselopdrachten voor zwarte pietjes, wij leren ze
geen liedjes en vertellen geen verhalen meer over die domme Zwarte Piet.
Natuurlijk zijn er wel pieten, wordt er wel geknutseld, gezongen en gedanst.
Alleen de Pieten zien er anders uit. We zullen ons best nog een keer verspreken,
er zullen kinderen zijn die zwarte pieten tekenen, de traditionele liedjes
zingen of zelfs verkleed op school komen. Allemaal prima, als het maar een fijn
feest wordt voor alle kinderen.''




VIEW ORIGINAL PAGE:

LOAD-DATE: 20 November 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADUN


                    Copyright 2015 De Persgroep Nederland BV
                              All Rights Reserved

                              16 of 100 DOCUMENTS



                             AD/Rotterdams Dagblad

                           14 november 2015 zaterdag

Vol verwachting klopt ons hart

BYLINE: VINCENT BIJLO

SECTION: Nieuws; Blz. 10

LENGTH: 410 woorden


COLUMN


Vandaag staan Pietgida en Kick Out Zwarte Piet in Meppel tegenover elkaar. Vol
verwachting klopt ons hart. Blanke Piet versus zwarte Quincy, racist tegen
racist, fundamentalist tegen fundamentalist. Beide kampen zijn volledig
doorgeschoten, blind geworden door hun eigen vermeende gelijk. Het kind is
vandaag hoe dan ook het kind van de rekening.



De ME staat paraat, gewapend met pepperspraynoten. Zie ginds komt de stoomboot.
Blanke Piet en Zwarte Quincy zijn allebei gaan geloven in stereotypen.

Makkers, staakt uw wild geraas. Quincy roept de Amerikaanse
burgerrechtenbeweging in de jaren '60 van de vorige eeuw aan, Pietgida schreeuwt
dat 'ze' het hier vernemen en alles kapotmaken.

Jullie maken het allebei kapot. Jullie vermoorden allebei de onschuld van het
geloof in een Turkse bisschop die uit Spanje weer is aangekomen, tieralalalie
tieralalala. Het zwartepieten is verworden tot een machtsspel.

Voer dat machtsspel alsjeblieft niet over de ruggen van de kinderen. Die zijn
toch al in alle staten vandaag. Hij komt, hij komt. Laat de kinderen kinderen
zijn, het is hun feest. Voer deze discussie als de mussen van de hitte van het
dak vallen. Maar weet één ding, allebei, Pietgida en Kick Out Zwarte Piet. Piet
mag alle kleuren hebben. Zodra je één kleur uitsluit, ben je al een racist.

Neem een voorbeeld aan ons, kinderen op het blindeninstituut anno 1971. We waren
op van de zenuwen als de Sint kwam. Wat zou er over ons in het grote boek staan?
Kwam hij weer met van die rare, onleesbare chocoladeletters aan? Waarom
bestonden er eigenlijk geen braille-chocoladeletters?

O kom er eens voelen, wat er in mijn schoentje zit. Hoor ginds komt de
stoomboot, hoor de maan schijnt door de bomen.

En Zwarte Piet? Ja, hij heette zo, maar waar dat Zwarte op sloeg, het maakte ons
niets uit. Al had hij Gele Piet, Witte Piet, Paarse Piet, Blauwe Piet geheten,
het kon ons geen zak schelen. Als hij maar cadeautjes meebracht en niet
strooide. Strooiende Zwarte Pieten, het is het ergste dat je blinden kunt
aandoen. Je kruipt je dagenlang een ongeluk om die kolerepepernoten te zoeken.

Zwarte Piet was Piet, huidskleuren bestonden niet in mijn wereld, ze bestaan nog
steeds niet. En daarom zeg ik, Pietgida en Kick Out Zwarte Piet, gun elkaar
licht, lucht en ruimte, denk niet zwart, denk niet wit, denk niet zwart-wit,
maar alleen in de kleur van je hart.

Pepernoten strooien, iets ergers kun je blinde kinderen niet aandoen




VIEW ORIGINAL PAGE:

LOAD-DATE: 14 November 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADRD


                    Copyright 2015 De Persgroep Nederland BV
                              All Rights Reserved

                              17 of 100 DOCUMENTS



                                 de Volkskrant

                           14 november 2015 zaterdag

'Zwarte Piet is flexibel genoeg om succesvol te blijven'

BYLINE: OLAF TEMPELMAN

SECTION: Ten Eerste

LENGTH: 1532 woorden


Interview: Frits Booy, sinterklaasfeestkenner


Als er iemand de laatste 150 jaar gedaanteveranderingen onderging, dan is het
Zwarte Piet, weet sinterklaasexpert Frits Booy. Zijn 'polder-Pieten' zijn
vandaag bij Sints intocht in Meppel.

In de prachtige serre van de woning van Frits Booy ligt een bescheiden selectie
uit de vele honderden geïllustreerde werken die de sinterklaasbibliotheek van
deze Neerlandicus en gepassioneerd sinterklaasfeestkenner rijk is. Een leek ziet
het al van een afstand: Zwarte Piet, 'eeuwig', 'onveranderlijk' en
'onaantastbaar', onderging in amper anderhalve eeuw constant metamorfoses.
Krijger, prins, pasja, outlaw: illustratoren maten hem vele kostuums en
gedaanten aan. Pieten in nieuwe incarnaties die vandaag in Meppel Sints
landelijke intocht opsieren, passen, kun je zeggen, prima bij die o zo onvaste
koers die elke echte traditie eigen is.



Op de oudst bekende afbeelding draagt Piet nog geen pagekostuum en verplaatst
hij zich op een zwart paard; het rijdier van de Sint is nog niet wit maar bruin.
Deze prent komt uit de eerste druk van Sint Nikolaas en zijn knecht van Jan
Schenkman uit 1850. Tegenwoordig gaat die voor een paar duizend euro van de
hand. Voor zijn exemplaar heeft Booy 'dat niet betaald', maar hij zal het niet
in de buurt van kleinkinderen met chocoladevingers laten slingeren.

Vóór 1850 is Piet in Nederland niet afgebeeld. Booy (1942) stelde dat
onomstotelijk vast. Geregeld moet hij mensen terechtwijzen die komen aanzetten
met oudere prenten uit Midden-Europa van Sinterklazen in gezelschap van
zwartgeschminkte kerels met namen als Ruprecht, Krampus en Pelzemärtel. 'Dat
zijn duivelachtige wezens', zegt Booy, 'griezeliger dan onze Zwarte Piet ooit is
geweest, het zijn dan ook géén Zwarte Pieten.'

In Nederland wemelt het ondertussen van de burgers die weten dat Zwarte Piet
'duizenden jaren oud is'. In een oorlog is de waarheid het eerste slachtoffer,
is een wijsheid van Aeschylus die al wel een paar duizend jaar meegaat. De
mannen van het Pietengilde springen daar even losjes mee om als de mannen met de
T-shirts 'War: No More Zwarte Piet' die weten dat Zwarte Piet voortkomt uit
racisme. 'Zwarte Piet komt niet voort uit racisme', stelt Booy. 'Je kunt er
aanstoot aan nemen, maar hij is nooit racistisch bedoeld geweest.'

Ach, je zult maar expert zijn op een terrein waarop een paar miljoen anderen
zichzelf tot expert benoemen. Een voordeel dat Booy op die concurrenten heeft,
is dat hij vrijwel zeker méér tijd heeft doorgebracht met speurwerk in muffige
antiquariaten en het onder de loep nemen van verspochte 19de-eeuwse prenten.

Hartstochtelijker pleitbezorgers van de sinterklaastraditie heeft Nederland maar
weinig. Toch maakte Booy inzake Zwarte Piet recent een draai: hij werd
voorstander van aanpassing. Hij kan zich 'heel goed voorstellen' dat vooral
donkere mensen aanstoot nemen aan Sints knecht zolang die oogt als een Moor in
pagekostuum. Dat droeg Piet voor het eerst in de derde druk van Sint Nikolaas en
zijn knecht uit 1856. In die tijd gaven Moorse slaven in pagekostuums nog
geregeld acte de présence in gegoede Europese huishoudens.

De afgelopen twee jaar konden de emoties bij Booys lezingen en optredens - 'in
de maand november ben ik altijd een bekende Nederlander' - hoog oplopen. Er
waren verhalen die hem erg hebben geraakt. 'Een oude Surinaamse vrouw vertelde
me bijvoorbeeld over haar grootmoeder die nog als slavin was verkocht, dat laat
je niet onberoerd. In het algemeen merk je dat er in Nederland nog veel
onderhuids racisme is.'

Pieten-minnend Nederland was niet gecharmeerd van de draai van de grote
deskundige. In de optiek van clubs als het Pietengilde is dat immers weinig
anders dan hoogverraad. Als deskundige van het Nationaal Sint Nicolaas Comité is
Booy de auctor intellectualis van een nieuwe incarnatie van Sints knecht,
gemodelleerd naar suggesties uit zijn boekje Het verhaal van Zwarte Piet. Voor
die nieuwe Piet zijn benamingen in omloop als 'veeg-Piet', 'roet-Piet',
'schoorsteen-Piet' of 'polder-Piet'. Vorig jaar is hij gelanceerd, vandaag zal
hij in ruimere mate acte de présence geven bij de landelijke intocht in Meppel.


Het mooie van die schoorsteen-Piet is dat hij prachtig in het sinterklaasverhaal
past. In een ingezonden brief in deze krant kwam Booy wel met een waarschuwing:
kinderen moet vanaf nu goed worden uitgelegd waarom die Pieten al op de
stoomboot onder het roet zitten. Zit het roet van vorig jaar er nog? Oefenden ze
in Spaanse schoorstenen? Met andere 'alternatieve' Pieten waarmee vorig jaar is
geëxperimenteerd - stroopwafel-Pieten, kaas-Pieten, clowntjes-Pieten en
Delftsblauwe Pieten - is Booy minder blij. Met dat soort Pieten verwordt dat
sinterklaasfeest tot een carnavaleske fuif met wandelende smarties.

De beste kleur voor Zwarte Piet is, nu ja, zwart, máár, Booy formuleert het
kernachtig, 'de neger moet eruit'. Bij de schoorsteen-Piet dus geen kroeshaar,
dikke rode lippen of gouden oorringen. 'Dat ze die oorringen zo aanstootgevend
vinden, begrijp ik overigens niet helemaal', zegt hij. 'Mensen met alle
huidskleuren dragen ze. Vorig jaar zag ik in een talkshow een Surinaamse vrouw
met gouden oorringen in fulmineren tegen 'die vreselijke gouden oorringen'. Dat
is toch een beetje raar.'

Een serieus punt van zorg bij die schoorsteen-Piet is zijn herkenbaarheid.
Blijft het bij een paar veegjes in zijn gezicht, dan loopt zo'n Piet het risico
makkelijk door zijn intimi te worden 'ontmaskerd'. 'Zijn gezicht moet wel goed
zwart zijn', zegt Booy. Onherkenbaarheid is ook belangrijk voor een goede
acteerprestatie. Dat een goede vermomming de meest verlegen mensen vleugels kan
geven, weet Booy nog uit zijn hbs-tijd. Hijzelf speelde die avond Sint, een zeer
verlegen klasgenoot was Piet. 'Ik dacht: nu ga ik er mooi met de aandacht van de
meiden vandoor. Mooi niet. Die jongen kreeg me toch een bravoure, toen hij
eenmaal Zwarte Piet was.'

Zo veel bravoure had de oorspronkelijke Zwarte Piet geenszins. In de 19de eeuw,
leren we uit de sinterbibliotheek van Booy, was deze figuur slechts een
dienstbaar personage op de achtergrond. Begin 20ste eeuw werd hij dominanter en
ontpopte hij zich als boeman en schrik der kinderen. Het overkomt Booy geregeld
dat er na lezingen oude mannen op hem afstappen die vroeger echt in de zak zijn
gestopt. Die jongens stonden doodsangsten uit, totdat de goede Sint bij de
uitgang clementie verleende: 'Zwarte Piet, haal die jongen uit de zak en geef
hem een jaar de kans zijn leven te beteren.' Elk autoritair leider maakt af en
toe graag een doodvonnis ongedaan. In ouderwets autoritair Nederland was het
sinterklaasfeest een opvoedkundig middel bij uitstek. Klazen van toen sommeerden
kinderen groenten te eten die ze niet lustten. Klazen van nu zweren met de
kinderen samen: 'Weet je dat ik óók niet van spinazie houd?'

Zwarte Piet ontpopte zich in de tweede helft van de 20ste eeuw eerst als een
clownesk personage voordat hij een soort manager annex allemansvriend werd. Dat
deze figuur flexibel genoeg is om van zijn nieuwe incarnaties een succes te
maken, behoeft geen twijfel. Of de flexibiliteit van zijn fans even groot is,
valt te bezien. Toen Piet zich vorig jaar in 'schoorsteenlook' presenteerde,
viel dat bij zijn twee miljoen Facebookvrienden in even slechte aarde als bij de
nakomelingen van de slaven die hem voor het gerecht hadden gedaagd.

Wie zijn Henry Kissinger kent, weet dat dit duidt op een groot potentieel.
Immers: 'Een goed compromis hoort bij beide partijen een ongeveer even grote
afkeer op te wekken.' Laat er voldoende tijd overheen gaan en niemand weet meer
dat iets ooit een compromis was. Frits Booys prognose voor deze prachtige
Hollandse traditie is 'optimistisch, zonder meer'.

Intocht Meppel: betogers staan in apart vak

Vanmiddag om 12 uur vaart de stoomboot Meppel binnen. Het is voor het eerst
sinds de eerste nationale intocht in 1952 dat Sinterklaas in Drenthe aanmeert.
De organisatie verwacht zo'n 35 duizend bezoekers.

Vorig jaar mondde de landelijke intocht in Gouda uit in rellen. Negentig voor-
en tegenstanders van Zwarte Piet werden gearresteerd. Om zulke taferelen dit
jaar te voorkomen is burgemeester Jan Westmaas (CDA) van Meppel in gesprek
gegaan met diverse groeperingen. In het gevolg van Sinterklaas lopen behalve
Zwarte Pieten ook schoorsteen-Pieten mee met roetvegen. Die concessie gaat Kick
Out Zwarte Piet niet ver genoeg. De protestbeweging heeft van Westmaas een
'prominente' locatie langs de intochtroute toegewezen gekregen om hun ongenoegen
kenbaar te maken, in ruil voor de toezegging dat de demonstratie vreedzaam zal
verlopen. In Gouda ontstonden de problemen toen actievoerders de toegang tot het
centrum werd ontzegd.

'Wij leven in een vrij land. Dat betekent dat er ook bij een evenement als dit
ruimte moet zijn voor verschillende geluiden. Zolang we maar niet vergeten dat
Sinterklaas een kinderfeest is', aldus een woordvoerder van de burgemeester. De
binnenstad wordt in de gaten gehouden met camera's, crowd-managers en extra
agenten. Onder het motto 'Freedom ride to Meppel' komen vier bussen met
demonstranten naar Meppel.

'De beste kleur voor Zwarte Piet is, nou ja, zwart'




Bekijk de oorspronkelijke pagina: ,

LOAD-DATE: 13 November 2015

LANGUAGE: DUTCH; NEDERLANDS

GRAPHIC: Frits Booy
Foto R. Rutting
Dit is de eerste keer dat Zwarte Piet in Nederland werd afgebeeld, dat was in
1850.

PUBLICATION-TYPE: Krant

JOURNAL-CODE: de Volkskrant


                    Copyright 2015 De Persgroep Nederland BV
                              All Rights Reserved

                              18 of 100 DOCUMENTS



                            Dagblad van het Noorden

                            13 november 2015 vrijdag
                             Editie Oost-Groningen

'Weg met zwarte piet, maar wij zijn geen boeman'

BYLINE: ED VAN TELLINGEN

SECTION: In het Nieuws; Blz. 2

LENGTH: 948 woorden


Kick Out Zwarte Piet demonstreert in Meppel, niet ver van de plek waar Sint
aanmeert. Een vreedzaam protest, met spandoeken. 'Natuurlijk moet het
sinterklaasfeest blijven'.

MEPPEL/AMSTERDAMJerrywas een 11- jarig jongetje uit Ghana toen hij voor de
eerste maal in Nederland het sinterklaasfeest meemaakte. Kort ervoor was hij
naar Nederland gekomen.

Gezinshereniging. ,,Ik vond het direct een prachtig feest'', vertelt hij 23 jaar
later. ,,Ik kreeg cadeautjes en al die gedichten. Ik vond het fantastisch.

Er zitten zo veel elementen in het feest die mooi zijn. Alleen al het gevoel van
saamhorigheid dat het feest oproept.''

Dezelfde Jerry King Luther Afriyie is woordvoerder van Kick Out Zwarte Piet, een
groep mensen die sinds een paar jaar actie voert tegen 'het racistisch karakter'
van zwarte piet.

'Sinterklaasfeest moet feest zijn voor álle kinderen'

Met een paar volgepakte bussen, die worden begeleid door de politie, komen ze
morgen naar de landelijke intocht in Meppel. Het verhaal van zijn
jeugdherinnering is nog niet af.

,,Na het feest begon de ellende. Ik ben vaak uitgescholden voor zwarte piet.
Zomaar of als je ruzie had. Of je ziet een kind zijn moeder aanstoten: 'Kijk
mam, daar loopt zwarte piet'.''

Hij strijdt met open vizier en wil

Zij willen Bolletje

met iedereen in gesprek blijven.

Vandaar dit interview met Dagblad van het Noorden. Met nadruk: Kick Out Zwarte
Piet is 'een gezamenlijk initiatief van verschillende organisaties die de
krachten bundelen'. Ze vinden dat de discussies over de zwarte uitmonstering van
piet tot nutoeniets oplossen.Deintroductie van de schoorsteenpiet of
roetveegpiet gaat niet ver genoeg. 'Te vrijblijvend' en 'een discussie zonder
eindpunt'.

Hoe zwart en bruin blijft piet?

,,Zolang hij doet denken aan zwarte piet gaan wij door met onze actie.''

Kort en goed, wat wil Kick Out Zwarte Piet (KOZP) bereiken?

,,Wij willen een zichtbare verandering van de racistische figuur van zwarte piet
. Zolang deze verandering op zich laat wachten blijven wij de aandacht opeisen
bij de landelijke intocht van Sint. Dat doen wij met vreedzame protesten.''

Alles goed en wel, maar de intocht van Sinterklaas is vooral een kinderfeest.

En dit is toch een discussie voor grote mensen?

,,Het sinterklaasfeest een feest voor de kinderen? Voor welke kinderen?

Zwarte kinderen worden ermee gepest.

Mensen die met ons meedoen hebben dat allen maal aan den lijve ondervonden. Elke
zwarte persoon in Nederland loopt het risicoomuitgescholden te worden als zwarte
piet. Kinderen zowel als volwassenen.''

Waarom spelen jullie het spel niet via het Binnenhof in Den Haag?

Hoort die discussie daar niet thuis?

,,Het racisme van zwarte piet ligt open en bloot op straat, maar de politiek
doet er niets mee. Dit moet 'de straat zelf oplossen', dat iswat de politiek
politiek zegt. Partijen branden hun vingers er niet aan. Maar waarom hebben wij
dan een Grondwet? Als je ogen hebt en betrokken bent bij de samenleving dan kun
je er niet omheen.

Wat mensen in hun eigen huis doen, is hun zaak. Maar publieke ruimten als
scholen, pleinen en winkelcentra deel je met iedereen. Daar moeten we normen en
fatsoen hoog houden, maar zwarte piet is daarvan het tegenovergestelde.''

In Meppel hebben jullie een goede plek toegewezen gekregen. Het is bijna een
A-locatie, niet ver van de plek waar Sint voet aan wal zet.

Hoe gaat KOZP zaterdag protesteren?

,,Dat gebeurt netjes en vreedzaam.

Aan ons zal het niet liggen. We hebben goede afspraken met de politie en de
burgemeester.''

Jullie zwaaien met spandoeken?

,,Wij zullen duidelijk zijn in onze uitingen en middelen waarmee we aangeven wat
we willen. Wij maken zichtbaar vanwat wij vinden dat niet kan. Ja, dat kan
misschien emoties en gevoelens van schaamte oproepen, maar wij blijven binnen de
kaders van de wet. En we doen het zo respectvol mogelijk.''

De Meppelers zijn niet blij met deze protesten... ,,Dat gevoel snappen wij. We
willen het hun uitleggen.Wij zijn geen kinderhaters, maar het sinterklaasfeest
moet een feest zijn voor álle kinderen, en niet alleen voor witte kinderen.

Het moet pedagogisch verantwoord zijn. Ik heb twee kinderen. Ik wil dat ze
opgroeien in een land waarin hun veiligheid net zo serieus gewaarborgd is als de
veiligheid van witte kinderen.''

Hij benadrukt: ,,Wij zijn geen activisten.

Wij zijn ouders die zich zorgenmaken over de toekomst van onze kinderen. Ikzelf
heb nooit eerder gedemonstreerd. Dat boeide me niet.'' Zijn epiloog:
,,Natuurlijk moet het sinterklaasfeest blijven. Nog duizenden jaren. Echt, wij
zijn geen boemannen.''

Een afgesloten demonstratievak

Het demonstratievak voor Kick Out Zwarte Piet doet denken aan een ijzeren kooi.
Zestien meter lang, tien meter breed en aan één zijde taps toelopend. Bij een
opkomst van honderd demonstranten zitten zij daar morgen als haringen in een
ton. Burgemeester Jan Westmaas en de politie zijn terughoudend over de
veiligheidsmaatregelen, maar het is geen geheim dat geen risico's worden
genomen. Maar geen undercoverpieten, aldus de burgemeester. Wel veel stewards op
alle plekken langs de route. Westmaas: ,,Alles wat binnen ons vermogen ligt
hebben we gedaan om er een mooi feest van te maken.''

En zegt Ernest Zinsmeijer, woordvoerder van de politie: ,,Wij bereiden ons voor
op de landelijke intocht met alles wat daarbij hoort. En die intocht verloopt
anders dan een paar jaar geleden.'' Vorig jaar braken in Gouda rellen uit toen
demonstranten zorgden voor een grimmige sfeer. Heel Meppel wordt secuur
'gemonitord'. Er staan zeventien LED-schermen, waarvan er tien zijn bestemd voor
'crowd-control'.

Op veel plekken zijn 'cameraogen' zichtbaar die vanuit de 'controlroom' het
publiek haarscherp in beeld brengen.

LOAD-DATE: 12 November 2015

LANGUAGE: DUTCH; NEDERLANDS

GRAPHIC: MEPPEL Twaalf groep 8-leerlingen van obs Sprinkels uit Meppel vormden
het testpanel van de kruidnotentest van het Dagblad van het Noorden. De testers
namen hun taak uiterst serieus. Er werd geroken en geproefd. De beste kruidnoot
was van Bolletje. De complete uitslag staat in de Sinterklaasbijlage. FOTO
GERRIT BOER

PUBLICATION-TYPE: Krant

JOURNAL-CODE: DVHN


    Copyright 2015 Noordelijke Dagblad Combinatie / Dagblad van het Noorden
                              All Rights Reserved

                              19 of 100 DOCUMENTS



                            Dagblad van het Noorden

                            13 november 2015 vrijdag
                            Editie Zuidwest-Drenthe

'Weg met zwarte piet,

BYLINE: ED VAN TELLINGEN

SECTION: In het Nieuws; Blz. 2

LENGTH: 462 woorden


Kick Out Zwarte Piet demonstreert in Meppel, niet ver van de plek waar Sint
aanmeert. Een vreedzaam protest, met spandoeken. 'Natuurlijk moet het
sinterklaasfeest blijven'.

MEPPEL/AMSTERDAMJerrywas een 11- jarig jongetje uit Ghana toen hij voor de
eerste maal in Nederland het sinterklaasfeest meemaakte. Kort ervoor was hij
naar Nederland gekomen.

Gezinshereniging. ,,Ik vond het direct een prachtig feest'', vertelt hij 23 jaar
later. ,,Ik kreeg cadeautjes en al die gedichten. Ik vond het fantastisch.

Er zitten zo veel elementen in het feest die mooi zijn. Alleen al het gevoel van
saamhorigheid dat het feest oproept.''

Dezelfde Jerry King Luther Afriyie is woordvoerder van Kick Out Zwarte Piet, een
groep mensen die sinds een paar jaar actie voert tegen 'het racistisch karakter'
van zwarte piet.

'Sinterklaasfeest moet feest zijn voor álle kinderen'

Met een paar volgepakte bussen, die worden begeleid door de politie, komen ze
morgen naar de landelijke intocht in Meppel. Het verhaal van zijn
jeugdherinnering is nog niet af.

,,Na het feest begon de ellende. Ik ben vaak uitgescholden voor zwarte piet.
Zomaar of als je ruzie had. Of je ziet een kind zijn moeder aanstoten: 'Kijk
mam, daar loopt zwarte piet'.''

Hij strijdt met open vizier en wil met iedereen in gesprek blijven.

Vandaar dit interview met Dagblad van het Noorden. Met nadruk: Kick Out Zwarte
Piet is 'een gezamenlijk initiatief van verschillende organisaties die de
krachten bundelen'. Ze vinden dat de discussies over de zwarte uitmonstering van
piet tot nutoeniets oplossen.Deintroductie van de schoorsteenpiet of
roetveegpiet gaat niet ver genoeg. 'Te vrijblijvend' en 'een discussie zonder
eindpunt'.

Hoe zwart en bruin blijft piet?

,,Zolang hij doet denken aan zwarte piet gaan wij door met onze actie.''

Kort en goed, wat wil Kick Out Zwarte Piet (KOZP) bereiken?

,,Wij willen een zichtbare verandering van de racistische figuur van zwarte piet
. Zolang deze verandering op zich laat wachten blijven wij de aandacht opeisen
bij de landelijke intocht van Sint. Dat doen wij met vreedzame protesten.''

Alles goed en wel, maar de intocht van Sinterklaas is vooral een kinderfeest. En
dit is toch een discussie voor grote mensen?

,,Het sinterklaasfeest een feest voor de kinderen? Voor welke kinderen?

Zwarte kinderen worden ermee gepest.

Mensen die met ons meedoen hebben dat allen maal aan den lijve ondervonden. Elke
zwarte persoon in Nederland loopt het risicoomuitgescholden te worden als zwarte
piet. Kinderen zowel als volwassenen.''

Waarom spelen jullie het spel niet via het Binnenhof in Den Haag? Hoort die
discussie daar niet thuis?

,,Het racisme van zwarte piet ligt open en bloot op straat, maar de politiek
doet er niets mee. Dit moet 'de straat zelf oplossen', dat iswat de po

LOAD-DATE: 12 November 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: DVHN


    Copyright 2015 Noordelijke Dagblad Combinatie / Dagblad van het Noorden
                              All Rights Reserved

                              20 of 100 DOCUMENTS



                         De Twentsche Courant Tubantia

                            13 november 2015 vrijdag

'Piet is zwart en dat moet zo blijven'

BYLINE: DOOR ARJAN TE BOGT

SECTION: Regio

LENGTH: 814 woorden


De Needse Sinterklaas Arie Kornegoor wil niets van regenboogpieten weten. "Bij
ons zijn ze zwart en er is niemand die dat kan verbieden."

NEEDE

Traditie. Hij kan het woord niet vaak genoeg noemen. Voor Arie Kornegoor,
eigenaar van het enige echte Sinterklaasmuseum van Nederland en praktiserend
Sinterklaas, is dat een van de belangrijkste redenen om vast te houden aan een
zwarte piet aan zijn zij. "Het kroeshaar is al minder, rode lippen zie je niet
overal meer, het kromme praten doen pieten niet meer en ook de gouden oorbel
hebben ze nog nauwelijks in. Je zou het misschien niet zeggen, maar piet is in
de loop der jaren al ontzettend veranderd."

En die verandering komt uit de samenleving, komt terloops. "Die leg je niet op,
zoals men nu probeert", vindt Kornegoor. "Dat pieten van zwart naar bruin gingen
op televisie, was omdat hun mimiek dan beter zichtbaar is. En het in de zak
stoppen van kinderen en slaan met de roe is ook al lang niet meer. Vroeger was
het een dreigender figuur, nu is Zwarte Piet geliefd."

Hij ergert zich dan ook aan de mensen die zomaar iets roepen, zonder dat ze iets
van de ontstaansgeschiedenis van Zwarte Piet weten. En dat termen als 'racisme'
en 'slavernij' in de discussie telkens terugkomen. "Ja, ik word er soms moe
van", geeft Kornegoor toe. "Omdat Zwarte Piet niets met slavernij te maken
heeft."

Kornegoor is aangesloten bij het Sint Nicolaasgenootschap Nederland. Daarin
hebben zo'n 170 Sinterklazen, Zwarte Pieten en allerlei andere 'sintofielen',
zoals Kornegoor ze noemt, zich verenigd. De algemene teneur daar is niet
verrassend; piet is zwart, of bruin. Maar op de bijeenkomst wordt de discussie
met tegenstanders van Zwarte Piet niet geschuwd. "Laatst hebben we ze een keer
uitgenodigd, zodat zij hun zegje konden doen en wij ook. Ze luisteren dan naar
de verhalen over het verleden en waar Zwarte Piet vandaan komt. We leggen dan
ook uit dat dit met racisme niets van doen heeft. Maar als je er dan ook maar
een verkeerde uitspraak tussen hebt zitten..."

De pieten waar de Sinterklaas uit Neede zelf al sinds 1982 ("Dit wordt mijn 34e
jaar alweer") mee over straat gaat, zijn traditioneel. Hun schmink is ook niet
bruin, zoals de pieten op tv, maar zwart. "Ja, we houden vast aan de traditie.
Maar het heeft ook andere voordelen. Als je iemand bruin schminkt, dan is die
persoon nog best wel goed herkenbaar. Dat heb je met zwart niet."

Zo had hij niet lang geleden een stel Antillianen over de vloer. "Die vertelden
dat ze daar ook Sinterklaas vieren en dat ook zij zichzelf zwart schminken.
Omdat ze dan niet herkend worden."

Om zelf te horen hoe getinte mensen over Zwarte Piet denken, spreekt Kornegoor
ze aan. "Veel van die jongens en meisjes zijn er hier in Nederland mee
opgegroeid en hebben ook snoep gehad van Zwarte Piet. Voor hen is het niet gek,
het merendeel heeft er geen probleem mee. Anderen willen weten waarom piet niet
gewoon wit is. Tsja, dan wijs ik ze op de traditie."

Net als carnaval een traditie is. "Als ik naar Brabant zou verhuizen, en ik houd
niet van carnaval, dan laat ik die mensen mooi hun gang gaan. Zolang ze mij er
maar niet mee belasten. Dat vind ik met Sinterklaas hetzelfde. Het is geen
verplichting; als het je niet aanstaat, dan doe je er niet aan mee."

Kornegoor verdiept zich al jaren in de geschiedenis van Sinterklaas en Zwarte
Piet. De boeken die hij erover verzameld heeft, passen niet eens allemaal in het
museum. Toch staat nergens beschreven waar die Zwarte Piet toch vandaan komt. Al
doet ie, volgens een van de 'sintofielen', in Nederland, voor het eerst zijn
intrede in 1850 (zie kader). "Er is een verhaal waarin Sint Nicolaas een
Ethiopische slaaf, genaamd Pit(e)r, vrijkoopt zodat ie Sint kan bijstaan.
Misschien komt het daar vandaan? Zelf geloof ik niet zo in het verhaal van het
Zwartepietenspel. Dat spel ken ik niet eens."

Waar het Kornegoor vooral om gaat, is dat Zwarte Piet al lang geen knecht meer
is. "Hij doet zoveel voor Sinterklaas... Zonder de piet had hij het niet gered.
Voor mij is het geen knecht of hulp, Zwarte Piet is Sints manager."

Hij komt, hij komt... Maar waar en wanneer?

De Sint komt morgen aan in Nederland, om precies te zijn in Meppel. Hij is
diezelfde dag ook al in Berkelland te zien. Een overzicht waar en hoe laat hij
arriveert:

Eibergen, zaterdag om 14.00 uur zullen de Sint en zijn pieten voet aan wal
zetten bij de haven aan de Wemerdijk.

Borculo, zaterdag om 14.45 uur komen Sinterklaas en zijn pieten aan bij het
gemeentehuis.

Neede, zaterdag om 14.30 uur aan de Borculoseweg, bij Clary.

Ruurlo, zondag om 13.20 uur komt Sint met de trein aan op het station.

Markvelde, zondag om 14.30 uur in het Lammershoes.

Gelselaar, zaterdag 21 november om 14.00 uur aan de rand van het dorp.

Rekken, op zondag 22 november om 14.00 uur nabij de Berkel.

Geesteren, zaterdag 28 november om 10.00 uur in zaal Baan.

Noordijk, zaterdag 28 november.

LOAD-DATE: 12 November 2015

LANGUAGE: DUTCH; NEDERLANDS

GRAPHIC: Wat doet deze piet in het carillon van de Joriskerk in Borculo? Dat
wordt zaterdag bij de intocht van Sinterklaas duidelijk.
foto Peter Nieuwenhuis
De Needse Sinterklaas in het Sinterklaasmuseum, met aan zijn zij Zwarte Piet.
Met traditionele rode lippen. Ze zullen weer menig huis bezoeken de komende
maand.
foto Martijn ten Cate

PUBLICATION-TYPE: Krant

JOURNAL-CODE: TT


                     Copyright 2015 Wegener NieuwsMedia BV
                              All Rights Reserved

                              21 of 100 DOCUMENTS



                                     Trouw

                           12 november 2015 donderdag

Hoe Zwarte Piet op de agenda kwam en wereldnieuws werd

SECTION: Vandaag; Blz. 5

LENGTH: 486 woorden


Augustus 2008: Kunstenaars Annette Krauss uit Duitsland en Petra Bauer uit
Zweden willen in het centrum van Eindhoven een protestmars tegen Zwarte Piet
organiseren. Deze past in het kader van een tentoonstelling over nationalisme en
identiteit in het Van Abbemuseum. De mars wordt uiteindelijk afgelast vanwege
protesten en doodsbedreigingen die bij het museum binnenkomen.



November 2011: Kunstenaar Quinsy Gario wordt in Dordrecht gearresteerd als hij
tijdens de intocht van Sinterklaas in een T-shirt met de tekst 'Zwarte Piet is
racisme' loopt. Dit wordt wereldnieuws.

Januari 2013: De Verenigde Naties kondigen een onderzoek aan naar de racistische
aspecten van Sinterklaas.

Oktober 2013: 21 mensen dienen een bezwaarschrift in tegen de intocht van
Sinterklaas in Amsterdam omdat de figuur van Zwarte Piet hierin kwetsend zou
zijn.

Oktober 2013: De Amsterdamse burgemeester Van der Laan vindt dat hij als
bestuurder geen inhoudelijke beoordeling van de figuur Zwarte Piet kan maken: de
intocht kan gewoon doorgaan. "Zwarte Piet moet natuurlijk blijven, maar we
moeten ermee doorgaan om Piet steeds minder zwart en minder knecht te maken."

Oktober 2013: Reclamemakers plaatsen de 'Pietitie' op Facebook, een actie voor
het behoud van Zwarte Piet. De pagina krijgt binnen een dag 2 miljoen 'likes'.

Juli 2014: Amsterdamse rechter vernietigt het besluit over de intocht. De
gemeente had rekening moeten houden met de kwetsende kanten van Zwarte Piet. "
Zwarte Piet is een zo omvangrijke stereotypering dat andere burgers daartegen
beschermd moeten worden, op grond van het recht op een ongestoord privéleven."

November 2014: Scholen met traditionele Zwarte Pieten bieden leerlingen 'geen
discriminatievrije onderwijsomgeving', stelt het College voor de Rechten van de
Mens in een uitspraak over de Utrechtse Kohnstammschool. Er is sprake van 'een
jaarlijks terugkerende negatieve stereotypering van mensen met een donkere
huidskleur die van een zodanige zwaarte is dat gesproken kan worden van een
fenomeen met discriminatoire aspecten.'

November 2014: Raad van State vernietigt het oordeel van de rechter. Van der
Laan gaat alleen over de openbare orde en veiligheid, en hoeft de belangen van
burgers die zich gekwetst zouden voelen niet in zijn besluit te betrekken.

November 2014: Het Sinterklaasjournaal past de Pieten aan. Behalve Zwarte
Pieten, zijn er nu ook gekleurde Pieten. Tijdens de intocht in Gouda komen er
ook Stroopwafelpieten en Kaaspieten voorbij.

Augustus 2015: De Verenigde Naties oordelen dat Zwarte Piet aangepast moet
worden: stereotyperingen als oorringen, kroeshaar en dikke rode lippen moeten
verdwijnen.

September/oktober 2015: In de grote steden wordt Zwarte Piet op basisscholen
grotendeels aangepast. De stereotype kenmerken zullen de komende jaren
verdwijnen, maken koepels van basisscholen bekend. Buiten de randstad worden
deze aanpassingen niet aangekondigd.




Bekijk de oorspronkelijke pagina:

LOAD-DATE: 11 November 2015

LANGUAGE: DUTCH; NEDERLANDS

GRAPHIC: Patrick Mathurin toont poster bij de Raad van State.
foto's ANP
VN-functionaris Verene Shepherd: 'Discriminatie'.
ANP
PVV-actie in Provinciale Staten van Groningen.
ANP
Pietitie op Facebook krijgt in recordtempo 'likes'.
ANP
Tegenstanders boeken succes bij rechtbank.
ANP
Raad van State: 'Vergunning Amsterdam terecht'.
ANP
Expositie in Van Abbemuseum over identiteit.
ANP
Supermarkten kennen nu ook Witte Pieten.
ANP
Dieuwertje Blok en Zwarte Piet in Sinterklaasjournaal.
ANP Kippa
Patrick Mathurin voert actie tegen Zwarte Piet.
ANP
Poster met burgemeester Van der Laan.
ANP
Initiatiefnemer Quinsy Gario van Zwarte Piet Niet.
ANP
ANP XTRA

PUBLICATION-TYPE: Krant

JOURNAL-CODE: Trouw


                    Copyright 2015 De Persgroep Nederland BV
                              All Rights Reserved

                              22 of 100 DOCUMENTS



                                 Knack Magazine

                                November 4, 2015

De niet zo blijde intrede van Zwarte Piet;
Koloniale kater of vrolijk volksvermaak?

BYLINE: DOOR CATHÉRINE ONGENAE

SECTION: Blz. 120

LENGTH: 2567 words


Zwarte Piet blijft voor deining zorgen. Is de rechterhand van Sinterklaas een
racistisch symbool? Moeten we de traditie bijsturen? De Antwerpse N-VA-schepen
Koen Kennis nodigde de Nederlanders uit om in de Scheldestad de blijde intrede
van de Sint te komen volgen, 'want bij ons blijft hij gewoon zwart'. Dat blijkt
niet te kloppen: Piet krijgt wel degelijk een make-over.Knackontrafelt de
kwestie in vijf vragen.

1. Is Piet racistisch? 2. Waar komt Piet vandaan? 3. Kan de Piet-traditie
veranderen? 4. Moet Piet per se zwart zijn? 5. Waarom ligt Piet zo gevoelig?

'Deze traditie ontmenselijkt mensen van een andere etnische origine en reduceert
hen tot een lagere status. Dit is een koloniale kater.'(De Britse komiek en
presentator Russell Brand in de Nederlandse documentaire 'Zwart als roet')

De voorbije jaren ging het er in Nederland en Vlaanderen soms hevig toe tussen
gekleurde medemensen die het uiterlijk van Zwarte Piet beledigend vonden, en
aanhangers van 'onze traditie'. De vraag of Zwarte Piet een teken is van latent
racisme wordt elk jaar dwingender, en er wordt met enige zenuwachtigheid
uitgekeken naar de intrede van de Sint in Antwerpen, op 14 november.

Wie niet vertrouwd is met de Sint-en-Piet-traditie ervaart deblackface-Piet, de
zwartgeverfde blanke man met kroeshaarpruik, gouden oorringen en roodgekleurde
lippen als beledigend en denigrerend. Niet alleen Russell Brand is die mening
toegedaan, ook de mensenrechtenexperts van het VN-Comité voor de Uitbanning van
Rassendiscriminatie vinden de blackface-Piet kwetsend voor zwarten. Daarom vroeg
het Comité de Nederlandse overheid om te zoeken naar een redelijke balans in het
uiterlijk van Zwarte Piet, en hem te ontdoen van de kenmerken 'die door veel
mensen van Afrikaanse afkomst worden ervaren als een overblijfsel van de
slavernij'. Zelfs een diepgewortelde culturele traditie mag niet discrimineren
of geen stereotypen rechtvaardigen, aldus het rapport.

De eerste die protesteerde tegen het feit dat Zwarte Piet een Afrikaan in een
onderdanige positie was, was een Nederlandse huisvrouw. Al in 1968 publiceerde
ene Riet Grünbauer een artikel in het tijdschriftPanorama, onder de titelHet
Witte Pietenplan. Dat ze die zwarte knecht niet langer verantwoord vond, schreef
ze. 'Terwijl over de hele wereld de neger bezig is zijn image te verbeteren,
terwijl de slavernij al meer dan honderd jaar geleden is afgeschaft, blijven wij
maar doorsukkelen met de oude traditie de neger als slaaf voor te stellen.'
Vanwege haar pleidooi voor niet-zwarte Pieten werd ze op straat geïntimideerd:
mannen verkleed als Zwarte Piet vielen haar lastig, onbekenden belden haar op
met de vraag 'of ze langs konden komen om samen een paar witte pietjes te
maken'. Grünbauer zette daarop een punt achter haar eenvrouwsactie en weigerde
er ooit nog een woord over te zeggen.

Sinds de jaren tachtig doken de protesten vaker op in Nederland, dit keer van
Surinamers die aanstoot namen aan het domme en karikaturale imago van Zwarte
Piet, en door het feit dat ze op straat werden nageroepen. Pas in het begin van
de 21e eeuw verhardde het verzet. Nederland probeerde verzoenend op te treden
door eensinterklaascodete installeren, een charter waarin scholen stelden dat
Sinterklaas en Zwarte Piet gelijkwaardig zijn. Het mocht niet baten. De
tegenstanders van Zwarte Piet wilden hem weg, of op z'n minst in een andere
kleur.

Het leeft in den schoorsteen,/ Hoor, hoor dat geraas!/ Hoe rollen hier de
app'len,/ 't Is vast Sint-Niklaas!/ Maar neen... 't Is zijn knechtje,/ Dat zwart
is van kleur.(Uit: 'Sint-Nikolaas en zijn knecht', Jan Schenkman, 1850)

Een banale kwestie? Niet volgens de onderzoekers van het Belgische Landelijk
Expertisecentrum voor Cultuur van Alledag (LECA). LECA bestudeert tradities
zoals ze vandaag worden beleefd, en beantwoordt vragen over hoe je ze kunt
doorgeven aan volgende generaties.

Vast staat dat Zwarte Piet in de gedaante van Moorse helper tamelijk nieuw is in
de sinterklaaslegende. Hoewel de verhalen en de rituelen over en rond
Sint-Nicolaas teruggaan tot de vierde eeuw dook Zwarte Piet pas voor het eerst
op in 1850, in het geïllustreerde kinderboekSint-Nikolaas en zijn knechtvan de
Nederlander Jan Schenkman. Op dat moment was hij nog een anonieme Moorse
dienstbode. Pas in de jaren die volgden kreeg hij het uitgesproken uiterlijk dat
we nu nog kennen: dat van de krom- pratendeblackface.

Tot 1850 was er van Zwarte Piet dus geen sprake. Over de vraag hoe hij in het
sinterklaasverhaal is beland, hebben veel geleerden zich gebogen. Heeft Jan
Schenkman die zwarte knecht verzonnen, of was er een voorloper? Volkskundige
John Helsloot van het Nederlandse Meertensinstituut meent dat de Afrikaanse
knecht geïnspireerd is op het zwarte huispersoneel uit die tijd, wat meteen het
verband met de slavenhandel verklaart. De Nederlandse kunsthistorica Eugenie
Boer zag een link met het beeld van de zwarte page, een modeverschijnsel dat als
versiering opdook in schilderijen uit de zeventiende en achttiende eeuw.

John Helsloot vond een passage in een Amerikaansgentlemen's magazinevan vóór
1850. Daarin vertelt de journalist het verhaal van de Nederlandse migranten en
hunSandy Claus-feest - een verbastering van 'Sinterklaas'. Sandy Claus werd
volgens de overlevering begeleid door een zwarte man. Helsloot sluit niet uit
dat de mythe van de donkere sidekick ('a black man') aan de overkant van de
oceaan muteerde tot een zwarte man van Afrikaanse origine.

'Sinds de jaren 1980 zien we Zwarte Piet steeds "mooier" zwart worden', zegt
LECA-coördinator Laure Messiaen. 'De lippen werden rood geverfd, de pruiken
werden standaard gekroesd. Ongewild evolueerde Piet naar een stereotiepe manier
om zwarten af te beelden.'

LECA bemiddelt tussen groepen die er verschillende meningen opna houden.
'Meestal gaat het over dierenrechten, zoals de traditie van het drinken van
levende visjes in Geraardsbergen, waartegen de dierenrechtenorganisatie Gaia een
proces inspande', zegt Messiaen. Het enige voorbeeld waar een groep mensen zich
aangetast voelt in hun mensenrechten is Zwarte Piet. 'Sinds in 2003 het
UNESCO-beleid voor immaterieel erfgoed wereldwijd werd geratificeerd, hebben we
een kader om met zulke problemen om te gaan. We ontwijken het debat niet. Als er
zaken zijn die maatschappelijk gevoelig liggen, zoeken we een compromis.'

Voor LECA is de roet-Piet een aanvaardbaar compromis. 'Hij heft het beeld van de
Moorse knecht voor een groot stuk op', zegt Messiaen. 'Het stereotiepe beeld
wordt voor een groot stuk geneutraliseerd. Dat lijkt ons de elegantste
oplossing, ze kwetst geen mensen.'

Dat proces is al zonder veel toeters en bellen in gang gezet. In de nieuweVan
Dalewordt Zwarte Piet niet meer uitgelegd als 'de knecht van Sinterklaas'. De
Moorse Zwarte Piet wordt in verscheidene Nederlandse steden en scholen geweerd.
Winkels zoals Hema en Blokker maken hun beelden van Zwarte Piet neutraler.
Warenhuisketen Albert Heijn werkte in Nederland zelfs een strategie uit voor het
personeel: wat te doen als een klant in discussie gaat over het verdwijnen van
'zijn' Zwarte Piet? Want dát effect heeft de Zwarte Piet-discussie in elk geval:
ze is bijzonder explosief. Nadat Ineke Strouken, directeur van het Nederlandse
Centrum voor Volkscultuur en Immaterieel Erfgoed, in Nederland bemiddelde tussen
de verschillende partijen kreeg ze doodsbedreigingen. Hetzelfde overkwam de
Belgisch-Libanese activist Dyab Abou Jahjah nadat hij met Movement X had
geprotesteerd tegen het 'racistische karakter van Zwarte Piet'.

'Wat een Zwarte Piet met negroïde kenmerken teweegbrengt bij sommige negroïde
kinderen in de periode november-december, daar staat menigeen niet bij stil. Ik
vind het klasse van het "Sinterklaasjournaal" dat het die uiterlijke verandering
van Piet gestaag doorzet.'(Franc Weerwind, burgemeester van Surinaamse afkomst
van de Nederlandse stad Almere)

Dezer dagen komtAy Ramon!van Hugo Matthysen en Stijn Coninx in de bioscoop. Toen
de film in de steigers stond, was de beslissing om verder te gaan met de 'roet-
Piet' volgens Ketnet en productiehuis Sylvester de meest logische. 'Omdat we
kinderen niets onverteerbaars door de strot willen duwen', zegt Stijn Coninx.
Omdat Sinterklaas een kinderfeest is voor álle kinderen, vonden ze bij Ketnet.
De zender ging in op de vraag van belangengroepen zoals het Minderhedenforum en
Movement X om gehoord te worden. Men nam de opmerkingen ernstig. De conclusie:
als Zwarte Piet zwart is van het roet van de schoorsteen, dan zou men daar vanaf
nu de nadruk op leggen.

Voorstanders van de 'traditionele' Piet vrezen dat de traditie teloor zal gaan
als er aan het uiterlijk van Zwarte Piet wordt gemorreld. 'Mensen denken dat
tradities onveranderlijk zijn, maar dat is niet zo', weerlegt Liesbet Depauw van
LECA. 'Zwarte Piet ondergaat om de twintig à dertig jaar een subtiele
gedaanteverandering. Alleen herinnert niemand zich dat. Vroeger heette hij
bijvoorbeeld Nicodemus, of Ruprecht. In de jaren zestig had je ook engelen die
Sinterklaas begeleidden. In de Franstalige gemeenschap bestáát Zwarte Piet niet
eens. Daar sluit men aan bij de Franse traditie van Père Fouetard, een gemene
man, soms zwart en soms niet, en lang niet zo geliefd als Zwarte Piet.'

Maar kán Piet zomaar veranderen? Liesbet Depauw: 'De tradities rond Sinterklaas
en Sint-Maarten zijn in Vlaanderen erkend als immaterieel erfgoed. Vlaanderen is
streng: over wat op de erfgoedinventaris staat, moet geregeld overlegd worden.
De verandering moet van onderuit komen. Daarom organiseren we op 19 november in
het LECA een conventie met Sinterklaas- en Sint-Maartenverenigingen. Ook Ketnet
werd, als belangrijke speler in de beeldvorming rond Sinterklaas, uitgenodigd.
De groepen kunnen niet opleggen hoe Zwarte Piet er moet uitzien, maar het is wel
belangrijk dat we alle stemmen horen.'

Vermoed wordt dat Zwarte Piet is ontstaan in een poging om het sinterklaasfeest
te redden. In 1840 werd gepleit voor de afschaffing van het feest, omdat het
verlichtingsdenken alles afzwoer wat naar bijgeloof en magie rook. In die tijd
was Sinterklaas veeleer een omkeer- en bedelfeest, waarbij de heersende normen
worden omgedraaid. Kinderen verkleedden zich in 'zwarte klazen', droegen maskers
en kettingen, maakten amok en gingen van deur tot deur om lekkers op te halen.
In een poging het feest te hervormen en het te laten aansluiten bij de
burgerlijke idealen uit die tijd, moesten het ruwe en het griezelige, en dus ook
de 'zwarte klazen' verdwijnen: 'Makkers, staakt uw wild geraas...' Dezelfde
ingreep gebeurde in die periode met de volkssprookjes die de gebroeders Grimm
verzamelden en herschreven, tot ze braaf genoeg waren voor de kinderkamer.

'Van een Zwarte Piet een Blauwe Piet maken, dat is toch echt een detail. Wat mij
betreft maken we een Blanke Piet van hem, een albino.'(De Nederlandse auteur
Arnon Grunberg)

In Nederland circuleren sinds een paar jaar ook Pieten die geel of roze
geschminkt zijn. Compléét naast de kwestie, vindt cultuurwetenschapper Nadia
Sels (UGent). Zij pleit voor het behoud van de zwarte roetkleur, want die is
essentieel, zegt ze. 'In verschillende Europese tradities verschijnen zwarte
figuren aan de zijde van de Sint, en hun donkere uiterlijk heeft meestal niets
te maken met een Afrikaanse achtergrond. Het heeft een link met het duister, de
onderwereld en de dood. Daarop is bij onze Zwarte Piet een racistische laag
gekomen, maar die kun je er met wat uiterlijke aanpassingen vlot weer
afschrapen.'

Sels gelooft dat er een verre verwantschap is tussen Sinterklaas en de Germaanse
god Wodan (of Odin). Rond de periode van het Joelfeest, de Germaanse
winterzonnewende, jakkerde Wodan over de boomtoppen. Hij joeg angst aan, maar
bracht ook vruchtbaarheid en cadeaus. Die strijd tussen donker en licht is de
essentie van dit soort winterfeesten. Hoe en wanneer de heidense Wodan precies
met Sinterklaas versmolten is, valt moeilijk te achterhalen. 'We vermoeden dat
de heidense figuur in de christelijke traditie werd ingepast. De gevaarlijke
Odin werd "ontsmet" tot een heilige, en zijn donkere en demonische eigenschappen
werden afgeleid naar een tweede figuur. Bij ons werd dat Zwarte Piet, maar in
veel Duitstalige gebieden is Ruprecht de ruige helper van Sinterklaas. In
Oostenrijk heb je Krampus, een geketende demon met bokkenpoten. Door de duivel
ondergeschikt te maken aan de heilige wilde men tonen dat het christendom
gewonnen had. Maar omdat dat heidense ook wel interessant en spannend is, werd
het niet verbannen. Bovendien had men iemand nodig om de kindjes te kastijden.'

Zwarte Piet hoort dus thuis in de categorie van de schelm, of de zogenaamde
'trickster'. Die figuur, die goed- en kwaadaardig tegelijk kan zijn, is een van
de oudste mythische personages. Vergelijk hem met de joker in het kaartspel, die
de boel op z'n kop kan zetten.

Overstappen op kleuren-Pieten zou de diepgang uit de traditie halen, vindt Sels.
'Vervang het zwart door roze en groen, en je krijgt iets alsBumba. Het heidense
ritueel ging over de verborgen eenheid tussen licht en duister, over geven en
nemen, over leven en dood. De verraderlijke figuur van Zwarte Piet verbeeldt die
dubbelzinnigheid. Hij toont ons dat niet alles is wat het lijkt.'

'De opwindendste Zwarte Piet die ik ooit heb gezien, was zuster Maria, een non
die lesgaf in de kleuterklas.Ze liep over de daken, ging in de dakgoot zitten en
zwierde met haar benen over de rand. Dat maakte een diepe indruk op me.'(Bart
Cornand, journalist Knack) Veel volwassenen koesteren warme herinneringen aan de
sinterklaasfeesten uit hun jeugd. De magie van het nachtelijke bezoek en het
strooien met snoepgoed werkt nog altijd na. Zodra kinderen wisten hoe de vork in
de steel zit, werden ze medeplichtig. De mythe mee in stand houden voor de
jongere kinderen is een rite de passage. Maar ook volwassenen beleven nog altijd
plezier aan het zetten van de schoen en het uitstallen van de cadeaus. Dat is
niet onlogisch, vindt Nadia Sels: 'Het sinterklaasfeest is een van de zeldzame
culturele tradities waar mensen nog actief aan deelnemen. In onze razendsnelle
wereld hebben velen van ons de indruk dat ze steeds minder controle hebben, maar
dít verhaal is van hen. Als men daaraan van bovenaf begint te morrelen, snap ik
dat ze het gevoel hebben dat hen iets essentieels wordt afgenomen.'

En dan is er nog het plezier om in de huid van Zwarte Piet te mogen kruipen. Ook
Sels herinnert zich nog dat haar zus, een keurturnster, werd gevraagd of ze
later ook Zwarte Piet wilde worden. 'Dat was een absolute eer. Ik was er het
hart van in dat ze mij nooit vroegen.' Wie herinnert zich niet de spannende
verwondering wanneer je wist dat de Zwarte Piet in kwestie eigenlijk de
turnleraar was, een scoutsleider, of zoals in het herkenbare citaat hierboven:
een non die één keer per jaar de vermomming aantrok en halsbrekende toeren
uithaalde op het dak van de school? Sels: 'Het verhaal van zuster Maria die op
de daken klom, is fantastisch. Dat is het omkeringsritueel ten voeten uit: die
non verandert voor even van een 'heilige' in een deugniet, van vrouw in man, van
blank in zwart. De essentie van het spel is het genot van iemand anders te mogen
zijn, zoals bij carnaval. Die maskerade brengt mensen op het verkeerde spoor. Al
ben ik een voorstander van de roet-Piet, dat kan dan weer een jammere bijwerking
zijn: die dubbelzinnigheid wordt vereenvoudigd. Piet moet nog zwart genoeg zijn,
anders valt het masker weg.'

LOAD-DATE: November 3, 2015

LANGUAGE: DUTCH; NEDERLANDS

PUBLICATION-TYPE: Tijdschrift


                      Copyright 2015 Roularta Media Group
                              All Rights Reserved

                              23 of 100 DOCUMENTS



                                 AD/Groene Hart

                            3 november 2015 dinsdag

'Het feest is anders als je de kleur weghaalt'

BYLINE: GIDEON POELMAN

SECTION: Regio - Groene Hart; Blz. 9

LENGTH: 295 woorden


EVEN VRAGEN AAN


Carlo Willemsen uit Waddinxveen schreef het kinderboek

Schoolpiet en het jongetje dat onzichtbaar wilde zijn

. Zwarte Piet speelt hierin een heldenrol, als antwoord op de tegenstanders van
het karakter. ,,Ik ben helemaal voor Zwarte Piet en vind de hele discussie
eromheen maar onzin. Deze kindervriend heeft helemaal niets met racisme te
maken."



Waar gaat het boek over?

,,Het boek gaat over een schoolpiet die hoort van een jongen die gepest wordt.
Hij besluit hem te gaan te helpen."

Hoe ben je op het idee gekomen?

,,Ook vanwege de hele pietendiscussie. Ik dacht, ik ga een verhaal schrijven
waarin Zwarte Piet een heldenrol speelt. Het is een boek pro zwarte pietenboek,
met een antipestboodschap. Zwarte Piet speelt de hoofdrol en het is ook met heel
veel liefde voor hem gemaakt. Ik heb het boek geschreven voor mensen die van het
sinterklaasfeest houden en van Zwarte Piet in het bijzonder."

Wat heb je zelf met Zwarte Piet?

,,Ik heb heel warme herinneringen aan het sinterklaasfeest. Ik heb zelf kinderen
en ik verheug me er elk jaar weer op om het te vieren. Het is één van de mooiste
dingen van het ouderschap. Ik wil dat de magie behouden blijft. Sinterklaas
voelt als kind echt. Het is niet zoals bij kerst met elfjes en dat soort gedoe.
Ze moeten er geen tovenarij aan toevoegen zoals zwarte pieten die verschillende
kleuren krijgen als ze door een regenboog varen."

Heb je begrip voor de tegenstanders van Zwarte Piet?

,,Ik kan me niet voorstellen dat je jezelf associeert met Zwarte Piet. Ik heb er
nooit een donker persoon in gezien. Piet moet wel zwart blijven. Zonder
oorbellen en rode lippen vind ik prima, maar het feest is heel anders als je de
kleur weghaalt."

Carlo Willemsen

-Auteur zwarte pietenboek




VIEW ORIGINAL PAGE:

LOAD-DATE: 2 November 2015

LANGUAGE: DUTCH; NEDERLANDS

GRAPHIC: PRIVEFOTO

PUBLICATION-TYPE: Krant

JOURNAL-CODE: ADGH


                    Copyright 2015 De Persgroep Nederland BV
                              All Rights Reserved

                              24 of 100 DOCUMENTS



                                De Brug Nijmegen

                            21 oktober 2015 woensdag

Zwarte Piet, of misschien toch maar liever niet?Wat vindt u?

LENGTH: 498 woorden


Zwarte Pieten zullen ook dit jaar nog gewoon bij de Nijmeegse intocht aanwezig
zijn. Hoe het feest er in de toekomst uit zal zien, blijft nog even de vraag.

Foto: Maaike van Helmond

Zwarte Piet, of misschien toch maar liever niet?

Door Maaike van Helmond

Jerry King Luther Afriyie, oprichter van Nederland Wordt Beter: "Toen ik op mijn
elfde voor het eerst een sinterklaasviering meemaakte, vond ik het een geweldig
feest. Destijds wist ik echter nog niet wat racisme was, iets wat ik me een jaar
later wel besefte toen ik op het schoolplein werd uitgescholden voor Zwarte Piet
en met pepernoten werd bekogeld. Hetzelfde geldt nu helaas voor mijn kinderen.
Zwarte Piet moet dit jaar dan ook in één keer van het straatbeeld verdwijnen.
Pas als er geen enkel kind meer gekwetst kan worden door het sinterklaasfeest,
is mijn missie geslaagd!"

Maikel Rubens van het Nijmeegse intochtcomité: "In Nijmegen had Sinterklaas 25
jaar geleden al witte pieten bij zich naast de traditionele Zwarte Piet. Als
comité zijn wij absoluut niet tegen verandering. Piet is een beweeglijk iets en
zal zich dan ook steeds verder evolueren. Elk jaar zullen er weer meer anders
gekleurde pieten te zien zijn, maar dat is geen verandering die wij radicaal in
één keer door gaan voeren. Het moet voor kinderen immers een feest van
herkenning blijven. Voor ons is het Sinterklaasjournaal enigszins leidend."

Henriët Rosman, directeur van twee basisscholen in Groesbeek: "Voor mij staat
voorop dat het een feest moet blijven voor de kinderen. Bij ons op school zie je
de komende jaren ook steeds meer anders gekleurde pieten en ook wij laten ons
hierin voor een groot deel leiden door het Sinterklaasjournaal. Racisme zou
natuurlijk nooit aan de orde van de dag mogen zijn, maar het lijkt mij onnodig
om voor de gelovige kinderen de link te gaan leggen tussen Zwarte Piet en
slavernij. Kinderen van die leeftijd discrimineren immers niet bewust als ze
iemand Zwarte Piet noemen, het is gewoon een associatie die ze maken.
Geleidelijke verandering van het uiterlijk is wat ons betreft prima."

Hubert Hendriks, voorzitter Huis van de Binnenstad: "Het is goed dat we door
deze discussie geconfronteerd worden met ons koloniale verleden, maar we moeten
wel realistisch blijven. Ik ben absoluut niet trots op het slavernij-verleden
van Nederland, maar dit kunnen wij beter op een volwassen manier centraal
stellen. Laat de verandering van Zwarte Piet naar een andersoortige Piet zich
gewoon rustig evolueren, dat werkt het beste."

Wat vindt u?

Moet de ouderwetse Zwarte Piet blijven of plaatsmaken voor een nieuw slag
Pieten? Reageer op onze website of stuur uw mening naar
redactie.br@wegenermedia.nl

www.brugnijmegen.nl

Zwarte Piet, hoe nu verder? Dat was het thema van het Zwarte Pieten-debat
maandag in LUX. Moet de ouderwetse Zwarte Piet blijven of plaatsmaken voor een
nieuw slag Pieten? Hoewel de meningen over de wijze van veranderen verschilden,
was vrijwel iedereen het er eigenlijk wel over eens: verandering is
onontkoombaar.

LOAD-DATE: October 21, 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: deWeekkrant


                   Copyright  2015  De Persgroep Nederland BV
                              All Rights Reserved

                              25 of 100 DOCUMENTS



                                 Stem van Dordt

                            21 oktober 2015 woensdag

Ik was niet overtuigd: Zwarte Piet ja of Zwarte Piet nee?

LENGTH: 230 woorden


Ik was niet overtuigd: Zwarte Piet ja of Zwarte Piet nee?

Het was me het maandje wel. Vorige keer vertelde ik over twee vrijwilligers die
van een leegstaand huis aan het Damplein een tijdelijk onderkomen maken voor de
sint. Ze vroegen mij mee te denken en zo ontstond Hotel Pepernoot Dubbeldam. De
vrijwilligers, Machiel Mol en Ronald Verburg, zijn er met vrienden nu in aan het
werk. Ook vroeg de personeelsvereniging van Eneco mij een synopsis te maken voor
een sinterklaasfilm. Voor beide projecten was ik bang vanwege Zwarte Piet. Kan
ik nog wel onbekommerd van Zwarte Piet houden of ben ik dan politiek incorrect?
Een Surinaamse vriendin twijfelde aan mijn verstand toen ik het ter sprake
bracht. Ik was toch ook niet gestopt met pepernoten eten? Terwijl dat voor mijn
figuur wel correct zou zijn. Nog was ik niet overtuigd. Zwarte Piet ja of Zwarte
Piet nee?

En toen was daar zaterdag die topfoto van Victor van Breukelen in De Dordtenaar
van twee lachende nonnen op de fiets. Ik werd teruggeworpen naar de jaren 60
toen ik zelf kleuter was en Zwarte Piet écht door de schoorsteen ging. Dat waren
nog eens tijden! Er wonen weer nonnen in het Dordtse klooster, zo las ik. Als
niet-katholiek geloof ik wel wat zij vertelden, namelijk dat zij bidden voor
onze stad. Nonnen weten alles over bisschoppen en zo. Ik ben gerustgesteld. Met
Zwarte Piet in Dordt komt het wel goed.

caty groen

LOAD-DATE: October 21, 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: deWeekkrant


                   Copyright  2015  De Persgroep Nederland BV
                              All Rights Reserved

                              26 of 100 DOCUMENTS



                             De Gooi- en Eemlander

                            20 oktober 2015 dinsdag

AH wil geen discussie over Zwarte Piet

BYLINE: van onze verslaggever

SECTION: Voorop

LENGTH: 192 woorden


door een verslaggever

Zaandam Medewerkers van Albert Heijn krijgen de opdracht om rustig te blijven en
onmiddellijk de beveiliging te bellen als een discussie over Zwarte Piet in de
winkel escaleert.

Ook mogen ze niet in discussie gaan met voor- of tegenstanders van Zwarte Piet.

Dat staat in een strikte Zwarte Piet-handleiding die deze week verstuurd wordt
aan alle ruim 850 AH-vestigingen in ons land. Volgens Albert Heijn is Zwarte
Piet 'hoe je het wendt of keert onderdeel van onze Sinterklaascultuur'. ,,Het
kan zijn dat klanten uit jouw winkel zich niet in ons standpunt kunnen vinden.
Geef aan dat we het oprecht vervelend vinden dat culturele gebruiken rondom het
geliefde Sinterklaasfeest kwetsend kunnen zijn.''

Tegenstanders van Zwarte Piet hebben aangekondigd dat ze willen demonstreren
tijdens de landelijke intocht van Sinterklaas, op 14 november in Meppel. De
actiegroep Kick Out Zwarte Piet (KOZP) roept mensen op naar de Drentse stad te
komen om 'samen een statement te maken voor een sinterklaasfeest dat niet
kwetst'. De betogers eisen een 'zichtbare verandering van de racistische figuur
Zwarte Piet'.

LOAD-DATE: 19 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HDC_De_Gooi


             Copyright 2015 HDC Media B.V. / De Gooi- en Eemlander
                              All Rights Reserved

                              27 of 100 DOCUMENTS



                        De Stentor / Apeldoornse Courant

                            8 oktober 2015 donderdag

Uiterlijk Zwarte Piet verandert niet

BYLINE: DOOR DIK VAN HERWAARDEN EN JAAP SELLES

SECTION: Algemeen; Blz. 1

LENGTH: 418 woorden


Piet blijft zwart in Kampen en Flevo- land. Lokaal worden details aangepast.

Kinderen in Kampen en Flevoland zwaaien tijdens de intocht in november 'gewoon'
naar Zwarte Piet. Dat blijkt uit een rondgang van deze krant langs
organisatiecomités in de regio. Alleen Lelystad past zich aan.

Op de stoomboot die op 14 november aanmeert in Kampen staan alleen zwarte pieten
te zwaaien, zegt Fré Helleman, voorzitter van Ondernemersvereniging Kampen, die
de intocht organiseert. Een mogelijk ander uiterlijk van de pieterbaas is
volgens hem nooit een punt van discussie geweest.

"In het afgelopen jaar is zelfs geen verzoek binnengekomen om Zwarte Piet te
veranderen", weet Helleman. "Volgens mij ontstaan er in Kampen juist problemen
als hij wordt veranderd." Door hem zwart te houden wordt volgens de voorzitter
rechtgedaan aan het standpunt van de Kampenaar en wordt respectvol met andere
meningen omgegaan. "Zo'n 95 procent van de inwoners is voor een Zwarte Piet."

Ook in Flevoland krijgt Zwarte Piet in de meeste plaatsen geen ander uiterlijk
dan voorgaande jaren. "Eigenlijk hebben wij al enkele jaren geen zwarte pieten
meer. Onze pieten zijn niet pikzwart, maar twee tinten lichter zwart'', zegt
Margot Maljaars van het organiserende STEP in Emmeloord. Pieten in Emmeloord
mogen zelf kiezen welke kleur lippenstift zij gebruiken en of zij kiezen voor
een krullenpruik of niet. Oorringen behoren in Emmeloord al tot het verleden.
"De standaard-piet hebben wij dus al niet meer'', aldus Maljaars. Emmeloord is
de afgelopen jaren al met zijn tijd meegegaan.

Op Urk blijft Zwarte Piet gewoon zoals hij altijd was. "En onze kinderen zijn
ontzettend blij met onze zwarte pieten'', aldus Teun Hakvoort van het
organisatiecomité. "Er zijn belangrijkere dingen om je druk over te maken."

'Domste discussie'

Zo denkt ook Nico Vollebregt van STADronten erover. "Dit is de domste discussie
die er maar kan zijn'', zegt Vollebregt. In Dronten is Zwarte Piet zoals die al
25 jaar is. Niet roetzwart, maar twee tinten lichter zwart. "En moeten we zwarte
piet aanpassen, dan moeten we op zoek naar veertig andere zwarte pieten.''

Lelystad stapt wel af van alleen maar zwarte pieten. Daarbij spelen ook mee de
hele vervelende ervaringen van vorig jaar. Voorzitter Ruud Bootsma van
organisator ECL wil er niet al te veel over zeggen. Wel dat er dit jaar "een
hele leuke mix komt van zwarte en anders gekleurde pieten."

Volgens mij ontstaan er juist problemen als hij wordt veranderd (Fré Helleman
ondernemersvereniging Kampen)

LOAD-DATE: 7 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: STAC


                     Copyright 2015 Wegener NieuwsMedia BV
                              All Rights Reserved

                              28 of 100 DOCUMENTS



                                  De Botlek 1

                            7 oktober 2015 woensdag

Zwarte blijft zwarte piet maar zonder rode lipstick en oorbellen

LENGTH: 319 woorden


Ook in Spijkenisse wordt nagedacht over het uiterlijk van de compagnon van
Sinterklaas. Foto: Marianne van der Ham

Zwarte blijft zwarte piet maar zonder rode lipstick en oorbellen

Basisscholen in de regio gaan wisselend om met zwarte piet tijdens de viering
van Sinterklaas. Sommigen veranderen niets of hebben nog geen standpunt
ingenomen, anderen volgen het Sinterklaasjournaal.  "Ik word een beetje
kriebelig van die hele discussie."

Door Ingmar van den Berg

REGIO - Dit blijkt uit een rondgang die De Botlek maakte langs de basisscholen.
"We hebben nog niet een speciaal standpunt, we volgen het Sinterklaasjournaal",
zegt directrice Helene Steffen van CBS De Rank uit Spijkenisse. Dit geluid is
bij meerdere scholen te horen, zoals bij de Montessorischool. "We hebben er geen
speciaal overleg voor gehad", reageert directeur Wolter de Jonge.

De discussie over het al dan niet aanpassen van het uiterlijk van zwarte piet
ligt soms gevoelig. Niet iedereen wil met zijn naam in de krant. "We doen het
gewoon zoals alle andere jaren. Zwarte piet blijft gewoon zwarte piet. Ik word
een beetje kriebelig van de hele discussie", zegt een lerares van PCB De Aanwas
uit Zuidland.

Sommigen voeren kleine veranderingen door. "Vanuit de ouderraad was er vorig
jaar al de vraag hoe we zwarte piet gingen doen", zegt adjunct-directeur Jeanne
Westendijk van CBS Het Baken. "De nadrukkelijke rode lipstick en oorbellen zijn
verdwenen. Maar we krijgen geen regenboogpieten", benadrukt ze. Ook de
Daltonschool voert de aanpassingen door.

Bij openbare basisschool Annie MG Schmidt uit Spijkenisse-Maaswijk vinden ze dat
er duidelijkheid moet komen. "Het zou raar zijn als het bij de ene school zus is
en bij de andere school zo", zegt een medewerkster. Er is nog geen standpunt
ingenomen, de ouderraad moet hier nog over vergaderen.
Lees verder op pagina 5.

LOAD-DATE: October 7, 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: deWeekkrant


                   Copyright  2015  De Persgroep Nederland BV
                              All Rights Reserved

                              29 of 100 DOCUMENTS



                             AD/Utrechts Nieuwsblad

                             6 oktober 2015 dinsdag

Ook zwarte mensen gaan naar de hemel

BYLINE: CEES GRIMBERGEN

SECTION: Regio - Utrecht; Blz. 2

LENGTH: 332 woorden


COLUMN CEES GRIMBERGEN


In een volle Blauwe Zaal zag ik donderdag het liedjesprogramma Barricade van
Leoni Jansen en Izaline Calister. De theatermakers zongen ons door de
geschiedenis van liedjes als The times they are a changing, Give me hope
Johanna, Meneer de President en Over de muur.



Strijdliedjes dus. Protestsongs. Begeleid door bassist en gitarist.

De van oorsprong Antilliaanse Izaline zong onder andere Angelitos Negros (Zwarte
kleine engeltjes) en vertelde haar eigen herinneringen als kind over dat liedje.
Izaline vertoonde twee jaar geleden op De Parade een stuk over 150 jaar
afschaffing van de slavernij.

Nu dus het verhaal achter Angelitos Negros. Daarin vraagt de schrijver zich af
waarom in Zuid-Amerikaanse kerken alleen witte mensen worden afgebeeld. Zwarte
mensen gaan immers ook naar de hemel.

Steeds als u kerken schildert

Ontstaan er prachtige engelen

Maar steeds vergat u

Een Zwarte Engel te schilderen

Een zangeres vol vuur die midden in het bewustzijn zwart/wit staat. En een
programma met protestsongs brengt.

Zo'n vrouw móét een strijdbaar standpunt hebben over de Zwarte Piet-kwestie.

Dus leg ik Izaline Calister het algehele Zwarte Pieten-verbod van de Stichting
Openbaar Primair Onderwijs (SPO) voor.

Én de reactie van ouders van de Prinses Margrietschool: 'Zwarte Piet is geen
slaaf en het is geen uiting van racisme'.

Rond De Kwestie Zwarte Piet toont Izaline geen strijdbaarheid. 'Zwarte Piet
associeer ik niet met slavernijverleden. Wel met een stereotype kijk op zwarte
mensen. Ik neem het niemand kwalijk als ze Zwarte Piet willen behouden. Ik denk
dat Zwarte Piet langzaam verandert naar Kleurenpiet. Die verandering zal volgens
sommigen niet snel genoeg verlopen. En voor anderen weer te snel. Wat ik wil
zeggen: Drijf het niet op de spits.'

Drijf het niet op de spits... Van die strategie waren ze bij SPO niet
doordrongen toen ze hun ferme besluit namen: geen Zwarte Piet op 5 december.

Zwarte Piet verandert naar Kleurenpiet




VIEW ORIGINAL PAGE:

LOAD-DATE: 5 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADUN


                    Copyright 2015 De Persgroep Nederland BV
                              All Rights Reserved

                              30 of 100 DOCUMENTS



                               Nederlands Dagblad

                             2 oktober 2015 vrijdag

Scholen Amsterdam vrij met figuur Zwarte Piet Albert Heijn: Zwarte Piet hoort
erbij Bereikbaarheid geldautomaten blijft goed 'Vrachtwagenchauffeur rijdt met
opzet agent aan'   Soest tegen noodopvang in Zeist Boete voor verslaggeefster
met geweerparaplu Marechaussee speurt boven zee naar migranten Sint-Maarten
krijgt een nieuwe regering Rijksmuseum legt geen geld bij voor Rembrandts Hof:
opsluiten migrant met inreisverbod mag Massale gevechten in Duitse asielopvang
'Lord Brexit' op campagne in conservatieve partij 'Geen vergoeding
slavernijverleden Britten' Sanders loopt financieel in op rivaal Clinton Veel
slachtoffers door busongeluk Ankara Afghanistan herovert Kunduz op taliban
Merkel wil Duits leger in Afghanistan houden UNHCR verhoogt
'vluchtelingenprognose' Mexico levert vermeende topdrugsbaronnen uit 'Boko Haram
doodde in 2015 al 3500 mensen' Obama's staatsapparaat kan verder draaien Geen
aanwijzingen voor fraude Winterkorn PostNL haalt uit naar toezichthouder ING
verhoogt tarieven voor betaalrekening Hoogste stijging lonen via cao sinds 2012

BYLINE: beeld apbeeld apbeeld apbeeld anpbeeld anp

SECTION: Geen

LENGTH: 1929 woorden


Basisscholen in Amsterdam maken zelf uit op welke manier ze Zwarte Piet
presenteren, al mogen ze daarmee niemand kwetsen. De vorm van het
sinterklaasfeest moet altijd tot stand komen na gesprekken met ouders, leraren
en directie. Dat staat in een advies dat de koepel van Amsterdamse
schoolbesturen heeft opgesteld en dat is rondgestuurd naar 220 scholen. 'De
figuur van Zwarte Piet is een vermomming met allerlei verschillende
verschijningsvormen die voor niemand als discriminerend mag worden ervaren',
staat in het advies. De basisscholen in Amsterdam doen Zwarte Piet daarmee niet
volledig in de ban. &lt;

Op de sinterklaasartikelen die vanaf eind deze week in de supermarkten van
Albert Heijn liggen, is ook Zwarte Piet te vinden. Zowel die in de klassieke
vorm (zwart) als wat meer bruinere pieten en pieten met roetvegen. In
vergelijking met voorgaande jaren verandert er niet veel. Zwarte Piet is, hoe je
het wendt of keert, onderdeel van deze sinterklaascultuur, zo stelt Ahold,
moederconcern van Albert Heijn. Er zijn ook artikelen waar geen Zwarte Piet op
staat, zegt een woordvoerder. &lt;

De bereikbaarheid van geldautomaten blijft goed, ondanks de gestage vermindering
van het aantal pinautomaten. Dat meldt De Nederlandsche Bank (DNB). Volgens DNB
is het percentage Nederlanders dat binnen een hemelsbrede straal van 5 kilometer
van een bancaire geldautomaat woont nog steeds hoog. Dit was volgens de centrale
bank eind maart van dit jaar 99,5 procent van de Nederlanders, tegen 99,6
procent eind maart vorig jaar. &lt;

Op de snelweg A15 is een motoragent zwaargewond geraakt bij een aanrijding met
een vrachtwagen. Volgens ooggetuigen heeft de chauffeur de man met opzet
aangereden. Dat meldde de NOS donderdagavond. De politie kan dat niet bevestigen
en onderzoekt het incident. De agent is niet in levensgevaar. De
vrachtwagenchauffeur is aangehouden voor verhoor. &lt;

De gemeenteraad van Soest is unaniem tegen de komst van een noodopvang voor 750
vluchtelingen in de gebouwen van het voormalige Militair Luchtvaart Museum in
Zeist. Zeist heeft daarover vorige week een overeenkomst gesloten met het
Centraal Orgaan opvang asielzoekers (COA), maar het dorp Soesterberg (gemeente
Soest) moet de lasten dragen aangezien het museum op de grens van dat dorp
staat. Omdat er in de buurt van de beoogde noodopvang ook al een
asielzoekerscentrum is, is er geen draagvlak voor zo'n noodopvang, denkt de
gemeenteraad. &lt;

De verslaggeefster van het RTL-programma Editie NL die met een zogeheten
'geweerparaplu' door het Centraal Station van Amsterdam liep, kan ermee wegkomen
met een boete van 300 euro. Volgens het Openbaar Ministerie (OM) heeft de
verslaggeefster aangegeven 'nooit de intentie te hebben gehad mensen bang te
maken'. Ze heeft zich schuldig gemaakt aan overtreding van de wet wapens en
munitie omdat ze een nepwapen bij zich droeg, stelt justitie. Als de vrouw het
niet eens is met de aangeboden strafbeschikking, wordt de zaak aan de rechter
voorgelegd. &lt;

Een vliegtuig van de Nederlandse marechaussee gaat boven de Middellandse Zee op
zoek naar illegale immigranten. Het toestel surveilleert vanaf donderdag de hele
maand oktober in het gebied. Nederland zette het vliegtuig in april ook al in en
levert zo een bijdrage aan Triton, een operatie die onder leiding staat van de
Europese grensbewaking Frontex en Italiaanse autoriteiten. &lt;

Sint-Maarten krijgt een nieuwe regering. Dat is het gevolg van een motie van
'geen vertrouwen' die het parlement heeft aangenomen met acht stemmen voor en
zeven tegen. Drie parlementsleden hebben na de vergadering een brief gestuurd
aan de gouverneur van het eiland met de boodschap dat ze hun steun aan de
coalitie intrekken. Naar hun mening doet de regering te weinig om de problemen
van de bevolking te verhelpen op het gebied van onder meer gezondheidszorg en
werkgelegenheid. &lt;

Het Rijksmuseum is niet meer van plan om geld in te zamelen voor de aanschaf van
Rembrandts huwelijksportretten van Maerten Soolmans en Oopjen Coppit.
Aanvankelijk zou het de helft van de benodigde 160 miljoen euro voor de
schilderijen inleggen, maar nu Nederland de kunstwerken samen met het Louvre in
Parijs aankoopt is dat plan van de baan. Dat zegt directeur Wim Pijbes van het
museum in een interview op de website van De Telegraaf. Dijsselbloem verwacht
nog steeds een bijdrage van het museum. 'Al is het maar een symbolische.' &lt;

Een migrant die terugkeert naar een Europees land dat hem eerder heeft uitgezet
mag gevangen worden gezet. Dat heeft het Hof van Justitie van de Europese Unie
donderdag bepaald. Het hof behandelde een zaak van een Albanees die in 2012 werd
gedeporteerd uit Italië, dat hem een inreisverbod voor drie jaar oplegde.
Italiaanse wetgeving om bij zo'n overtreding een tot vier jaar gevangenisstraf
op te leggen is niet strijdig met het Europees recht, aldus het hof in
Luxemburg. &lt;

In een asielzoekersopvang in Hamburg zijn in de nacht van woensdag op donderdag
massale vechtpartijen uitgebroken tussen Afghanen en Syriërs. Volgens lokale
media gingen zo'n tweehonderd ontheemden met elkaar op de vuist in de noodopvang
in het stadsdeel Bergedorf. De politie zette vijftig mensen in om de gemoederen
tot bedaren te brengen. &lt;

De Britse ex-minister van Financiën Lord Nigel Lawson gaat binnen de
conservatieve regeringspartij campagne voeren om het land uit de Europese Unie
te halen. Het eurosceptische conservatieve lid van het Hogerhuis gelooft niet
dat premier Cameron erin slaagt de EU te bewegen de voorwaarden voor het Britse
lidmaatschap naar de wensen van veel conservatieven te wijzigen. Hij zegt dat
hij daarom voorzitter van de 'Conservatives for Britain' is en tegen het
lidmaatschap actie voert. &lt;

Premier David Cameron gaat geen schadevergoeding betalen voor het
slavernijverleden van Groot-Brittannië in het Caribisch gebied. Cameron sluit
het maken van zogeheten herstelbetalingen uit, zei hij tijdens zijn bezoek op
Jamaica. Cameron erkende volgens de BBC dat de slavenhandel 'diepe wonden heeft
geslagen' en dat de slavernij 'weerzinwekkend was in alle vormen'. Maar hij riep
de landen uit het Caribisch gebied ook op om 'over de pijnlijke erfenis heen te
stappen en te blijven bouwen aan de toekomst'. &lt;

Hij doet er niet veel voor, maar toch stromen de campagnegelden binnen bij
Bernie Sanders, de Democratische kandidaat voor het Amerikaanse presidentschap.
Zijn rivaal Hillary Clinton heeft een groot netwerk waarmee ze actief geld
inzamelt voor haar campagne. Sanders daarentegen moet het hebben van kleine
donoren. En dat begint vruchten af te werpen. Waar Clinton sinds begin juli 28
miljoen dollar wist te vergaren, sprokkelde Sanders 24 miljoen bijeen. Hij ziet
het zelf als 'een boodschap aan de miljardairsklasse: aan jullie hebzucht moet
een einde komen en wij gaan daarvoor zorgen', liet hij weten via Twitter. &lt;

Door een ongeluk met een bus van het openbaar vervoer in de Turkse hoofdstad
Ankara zijn twaalf doden gevallen. Turkse media meldden dat de bus zich
donderdag in een bushalte boorde waar mensen stonden te wachten. Acht mensen
raakten gewond. Het ongeluk bij metrostation Dikimevi in het centrum is
waarschijnlijk te wijten aan een technisch mankement aan de bus. &lt;

Afghaanse special forces hebben Kunduz heroverd. Ze namen de belangrijke stad
donderdagochtend over na een strijd tegen de Taliban. Dat meldt het Afghaanse
ministerie van Binnenlandse Zaken. 'Het is heroverd en weer vrij van
terroristen, er zijn zware verliezen aan de kant van de vijand', liet een
woordvoerder van het ministerie weten. &lt;

Bondskanselier Angela Merkel wil de Bundeswehr langer in Afghanistan laten
opereren. Aanleiding is de plotselinge activiteit van de taliban rond Kunduz. De
Duitse soldaten in Afghanistan zouden nu tot na 2017 moeten blijven. De regering
in Berlijn is bezorgd over de kracht van het Afghaanse regeringsleger. Dat zou
niet opgewassen zijn tegen de taliban. &lt;

De vluchtelingenorganisatie van de Verenigde Naties (UNHCR) schat het aantal
migranten dat dit en komend jaar over de Middellandse Zee naar Europa trekt op
1,4 miljoen. Dat is een stuk meer dan de 850.000 waar de UNHCR eerder op rekende
over de jaren 2015-2016. Het aantal kan volgend jaar nog stijgen, schat de
UNHCR. De vluchtelingenstroom wordt groter door de bloedige strijd in het
Midden-Oosten en in delen van Afrika. &lt;

Mexico heeft twee vermeend hooggeplaatste drugsbaronnen uitgeleverd aan de
Verenigde Staten. Volgens de Amerikaanse justitie zijn het de twee meest
prominente criminelen die worden overgedragen sinds Mexico's meest gezochte
crimineel, drugsbaas Joaquín 'El Chapo' Guzmán, in juli uit de gevangenis
ontsnapte. &lt;

De islamitische extremisten van Boko Haram hebben dit jaar in Nigeria en
omringende landen al 3500 burgers gedood. Dat heeft Amnesty International
bekendgemaakt. Ongeveer 1600 mensen werden omgebracht in de afgelopen vier
maanden. President Muhammadu Buhari, die sinds mei in Nigeria aan de macht is,
heeft veiligheidstroepen de opdracht gegeven het nu zes jaar durende oproer van
de groepering voor het eind van dit jaar te beëindigen. Nigeria krijgt steun van
buurlanden. &lt;

Het Amerikaanse Huis van Afgevaardigden heeft ingestemd met een tijdelijke wet
die het de regering financieel mogelijk maakt ministeries en federale diensten
tot begin december te laten draaien. De Senaat was al akkoord. De handtekening
van president Obama moet formeel woensdagavond voor middernacht onder de wet
staan om hem te laten werken. Zonder de wet zou de sluiting van allerlei
diensten donderdag, bij de start van het fiscale jaar in de Verenigde Staten,
beginnen. &lt;

De Duitse justitie heeft geen bewijs gevonden dat voormalig topman Martin
Winterkorn persoonlijk betrokken is geweest bij de dieselfraude bij Volkswagen.
Dat liet de openbaar aanklager in Braunschweig donderdag weten. Justitie spreekt
van een 'verduidelijking' van een eerdere verklaring. Die heeft mogelijk de
indruk gewekt dat een strafrechtelijk onderzoek naar Winterkorn was begonnen.
Dat is echter niet het geval. De aanklager zegt de verwarring te betreuren. &lt;

Het beleid van de Autoriteit Consument &amp; Markt (ACM) ten opzichte van PostNL
kan de betrouwbaarheid en toegankelijkheid van de postdienstverlening in
Nederland in gevaar brengen. Daarvoor waarschuwde het postbedrijf donderdag. De
ACM liet vorige week weten dat door nieuwe regelgeving de postzegelprijs vanaf
volgend jaar minder sterk kan stijgen dan voorheen. Eerder deze maand bleek
bovendien dat de toezichthouder het bedrijf dwingt de tarieven te verlagen die
het in rekening brengt voor het rondbrengen van post voor kleinere
bezorgbedrijven. &lt;

Particuliere rekeninghouders van ING gaan per 1 januari meer betalen voor hun
betaalpakket. Dat maakte de bank donderdag bekend. Het volledig digitale
Oranjepakket wordt per jaar 1 euro duurder. De overige betaalpakketten gaan
enkele euro's in prijs omhoog. De afgelopen drie jaar hield ING zijn
betaaltarieven op hetzelfde niveau. In die periode is de bank naar eigen zeggen
wel blijven investeren in zijn dienstverlening. &lt;

De lonen zijn in het derde kwartaal van dit jaar via de cao gemiddeld met 1,5
procent omhoog gegaan. Dat is de hoogste stijging sinds de tweede helft van
2012. Dat meldde het CBS donderdag. Vorig kwartaal stegen de cao-lonen in
Nederland nog met 1,3 procent. Werknemers in de bouw kregen het meeste geld
erbij. In deze bedrijfstak ging het salaris met 3 procent omhoog. In de
energievoorziening was de stijging het laagst, met 0,4 procent. &lt;

beeld ap

beeld ap

beeld ap

beeld anp

beeld anp

LOAD-DATE: 1 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ND


                     Copyright 2015 Nederlands Dagblad B.V.
                              All Rights Reserved

                              31 of 100 DOCUMENTS



                                     Trouw

                             2 oktober 2015 vrijdag

Winkeliers willen duidelijkheid over Zwarte Piet

BYLINE: (ANP)

SECTION: Binnenland; Blz. 9

LENGTH: 261 woorden


AH blijft hem verkopen


Op de sinterklaasartikelen die vanaf eind deze week in de supermarkten van
Albert Heijn liggen, is ook Zwarte Piet te vinden. Zowel die in de klassieke
vorm (zwart) als wat meer bruinere Pieten en Pieten met roetvegen.



In vergelijking met voorgaande jaren verandert er niet veel. Zwarte Piet is, hoe
je het wendt of keert, onderdeel van de sinterklaascultuur, verkondigde Ahold,
moederconcern van Albert Heijn, gisteren.

"Dat culturele gebruiken rond het geliefde sinterklaasfeest ook kwetsend kunnen
zijn, vinden we oprecht vervelend. Helaas kunnen we het niet voor iedereen goed
doen. Waar mogelijk houden we rekening met lokale voorkeuren", zei een
woordvoerder. Er zijn volgens hem ook artikelen waar geen Zwarte Piet op staat.


Ahold vindt de discussie over Zwarte Piet ingewikkeld en zegt blij te zijn dat
Detailhandel Nederland een van de partijen is die meedoen aan het
rondetafeloverleg van het ministerie van sociale zaken en werkgelegenheid.
Winkeliers willen duidelijkheid over Zwarte Piet en vinden dat ze onterecht deel
uitmaken van de discussie over het uiterlijk van de piet.

Supermarktketen Jumbo maakte onlangs bekend dat dit jaar op verpakkingen en
andere winkelcommunicatie zowel Zwarte als Witte Pieten te zien zijn.

Op openbare basisscholen in Utrecht wordt het feest vanaf dit jaar gevierd
zonder Zwarte Piet. Eerder spraken de schoolbesturen in Den Haag met elkaar af
voortaan te gaan voor een neutrale Piet. Ook op openbare scholen in Rotterdam is
de klassieke Zwarte Piet niet meer welkom.




Bekijk de oorspronkelijke pagina:

LOAD-DATE: 1 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Trouw


                    Copyright 2015 De Persgroep Nederland BV
                              All Rights Reserved

                              32 of 100 DOCUMENTS



                             AD/Utrechts Nieuwsblad

                            1 oktober 2015 donderdag

Zwarte Piet splijt Utrecht

BYLINE: RENÉ CAZANDER

SECTION: Nieuws

LENGTH: 363 woorden


Openbare scholen doen donkere hulp in de ban

De ruim dertig openbare scholen in Utrecht staan voorlopig alleen in hun besluit
om Zwarte Piet in de ban te doen. Andere schoolbesturen in stad en regio laten
het aan de afzonderlijke scholen over hoe met Zwarte Piet om te gaan.

Ook de organisatie van de intocht in de stad is niet blij met de eenzijdige
maatregel die de openbare scholen gisteren bekendmaakten. Voorzitter Luc Dietz
van de Stichting Stadsontspanning, die elk jaar de intocht organiseert, is
voorstander van een meer geleidelijke afschaffing. ,,Bij de komende intocht zijn
er al meer verkleurde Pieten dan vorig jaar.'' Het merendeel van de Pieten bij
de intocht volgende maand zal gewoon zwart zijn.

Het besluit Zwarte Piet te verbannen, leidt op sociale media tot heftige
discussies, net als in Den Haag. Hier werd eerder besloten de traditionele Piet
uit alle basisscholen te weren. In Rotterdam riep de grootste scholenkoepel op
Zwarte Piet dit jaar te ontdoen van zijn zwarte huidskleur, kroeshaar, gouden
oorringen en dikke lippen.

Volgens de Stichting openbaar Primair Onderwijs (SPO) Utrecht heeft de figuur
van Zwarte Piet 'racistische aspecten'. Het besluit is unaniem en genomen na
overleg met alle schooldirecteuren, aldus de SPO. Vorig jaar waren zij nog vrij
om te besluiten of ze Zwarte Piet zouden toelaten. maar volgens zegsman Gerry
van der Lit leefde de wens om één lijn te trekken.

Hoe het sinterklaasfeest op de openbare scholen in het vervolg gevierd gaat
worden, wordt nog ingevuld in overleg met de oudercommissies, aldus Van der Lit.
Sinterklaasliedjes met Zwarte Piet en kleurplaten waarop Zwarte Piet voorkomt
zijn eveneens taboe.

VVD-raadslid Queeny Rajkowski zet vraagtekens bij de besluitvorming van het
SPO-bestuur. ,,Ik vind het raar dat het bestuur bij een onderwerp met zo'n
maatschappelijke impact eerst een besluit neemt en dan pas de ouders laat
meepraten. Dat is de verkeerde volgorde.''

Ze vindt dat de discussie rond Zwarte Piet te ver is doorgeschoten. ,,Ik heb hem
nooit als racistisch ervaren. Maak de rode lippen roze en haal de oorbellen
eraf. Je moet het niet overdrijven.''




VIEW ORIGINAL PAGE: , ,

LOAD-DATE: 30 September 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADUN


                    Copyright 2015 De Persgroep Nederland BV
                              All Rights Reserved

                              33 of 100 DOCUMENTS



                       Algemeen Nederlands Persbureau ANP

                        October 1, 2015 Thursday 9:38 AM

Albert Heijn: Zwarte Piet hoort erbij (3)

BYLINE: THIJS SMEENK

SECTION: BINNENLAND

LENGTH: 329 words


ZWARTE PIET

N i e u w bericht, meer informatie in laatste alinea

ZAANDAM (ANP) - Op de sinterklaasartikelen die vanaf eind deze week in de
supermarkten van Albert Heijn liggen, is ook Zwarte Piet te vinden. Zowel die in
de klassieke vorm (zwart) als wat meer bruinere pieten en pieten met roetvegen.
In vergelijking met voorgaande jaren verandert er niet veel. Zwarte Piet is, hoe
je het wendt of keert, onderdeel van deze sinterklaascultuur, zo stelt Ahold,
moederconcern van Albert Heijn, donderdag.

,,Dat culturele gebruiken rond het geliefde sinterklaasfeest ook kwetsend kunnen
zijn, vinden we oprecht vervelend. Helaas kunnen we het niet voor iedereen goed
doen. Waar mogelijk houden we rekening met lokale voorkeuren'', zegt een
woordvoerder. Er zijn ook artikelen waar geen Zwarte Piet op staat, zegt hij.

Ahold vindt de discussie over Zwarte Piet een ingewikkelde en zegt blij te zijn
dat Detailhandel Nederland een van de partijen is die meedoet aan het
rondetafeloverleg van het ministerie van Sociale Zaken en Werkgelegenheid.
Winkeliers willen duidelijkheid en houvast over Zwarte Piet en vinden dat ze
onterecht deel uitmaken van de discussie over het uiterlijk van de piet.

,,Als leverancier van sinterklaasplezier vindt Albert Heijn dat de schoen
zetten, pakjesavond, samen liedjes zingen en typische sinterklaaslekkernijen bij
dit kinderfeest centraal moeten staan'', zegt de woordvoerder verder.

Jumbo, een andere supermarktketen, maakte onlangs bekend dat dit jaar op
verpakkingen en andere winkelcommunicatie zowel zwarte als witte pieten te zien
zijn. Naast de detailhandel is het uiterlijk van piet ook een discussiethema op
veel scholen. Op openbare basisscholen in Utrecht wordt het feest vanaf dit jaar
gevierd zonder Zwarte Piet. Eerder spraken de de schoolbesturen in Den Haag met
elkaar af voortaan te gaan voor een neutrale Piet, eentje zonder discriminerende
kenmerken. Ook op openbare scholen in Rotterdam is de klassieke Zwarte Piet niet
meer welkom.

LOAD-DATE: October 1, 2015

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2015 Algemeen Nederlands Persbureau ANP
                              All Rights Reserved

                              34 of 100 DOCUMENTS



                       Algemeen Nederlands Persbureau ANP

                        October 1, 2015 Thursday 9:34 AM

Albert Heijn: Zwarte Piet hoort erbij (2)

BYLINE: THIJS SMEENK

SECTION: BINNENLAND

LENGTH: 258 words


ZWARTE PIET

N i e u w bericht, meer informatie

ZAANDAM (ANP) - Op de sinterklaasartikelen die vanaf eind deze week in de
supermarkten van Albert Heijn liggen, is ook Zwarte Piet te vinden. Zowel die in
de klassieke vorm (zwart) als wat meer bruinere pieten en pieten met roetvegen.
In vergelijking met voorgaande jaren verandert er niet veel. Zwarte Piet is, hoe
je het wendt of keert, onderdeel van deze sinterklaascultuur, zo stelt Ahold,
moederconcern van Albert Heijn, donderdag.

,,Dat culturele gebruiken rond het geliefde sinterklaasfeest ook kwetsend kunnen
zijn, vinden we oprecht vervelend. Helaas kunnen we het niet voor iedereen goed
doen. Waar mogelijk houden we rekening met lokale voorkeuren'', zegt een
woordvoerder. Er zijn ook artikelen waar geen Zwarte Piet op staat, zegt hij.

Ahold vindt de discussie over Zwarte Piet een ingewikkelde en zegt blij te zijn
dat Detailhandel Nederland een van de partijen is die meedoet aan het
rondetafeloverleg van het ministerie van Sociale Zaken en Werkgelegenheid.
Winkeliers willen duidelijkheid en houvast over Zwarte Piet en vinden dat ze
onterecht deel uitmaken van de discussie over het uiterlijk van de piet.

,,Als leverancier van sinterklaasplezier vindt Albert Heijn dat de schoen
zetten, pakjesavond, samen liedjes zingen en typische sinterklaaslekkernijen bij
dit kinderfeest centraal moeten staan'', zegt de woordvoerder verder.

Jumbo, een andere supermarktketen, maakte onlangs bekend dat dit jaar op
verpakkingen en andere winkelcommunicatie zowel zwarte als witte pieten te zien
zijn.

LOAD-DATE: October 1, 2015

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2015 Algemeen Nederlands Persbureau ANP
                              All Rights Reserved

                              35 of 100 DOCUMENTS



                                  De Telegraaf

                            1 oktober 2015 donderdag

Zwarte Piet op scholen in ban

BYLINE: Huis, Herman

SECTION: Nieuws-Regio-Utrecht; Blz. 15

LENGTH: 215 woorden


Utrecht  Het sinterklaasfeest op de openbare basisscholen in Utrecht wordt vanaf
dit jaar gevierd zonder Zwarte Piet.  Dat is besloten door het bestuur Stichting
Openbaar Primair Onderwijs Utrecht (SPO) en de schooldirecteuren.  Alleen op
deze manier is het mogelijk recht te doen aan de uitgangspunten van openbaar
onderwijs , aldus een verklaring.  Belangrijk uitgangspunt van het openbaar
primair onderwijs in Utrecht is dat iedereen gelijkwaardig is.

Utrecht telt 33 openbare basisscholen. De komende periode gaan die scholen
bepalen hoe het feest er nu precies uit zal zien.

Utrecht is de derde grote stad die Zwarte Piet in de ban doet. Eerder spraken de
schoolbesturen in Den Haag met elkaar af voortaan te gaan voor een neutrale Piet
, terwijl ook op openbare scholen in Rotterdam de klassieke Zwarte Piet niet
meer welkom is. Zo moet Piet in die stad worden ontdaan van het zwarte kroeshaar
en de donkere huidskleur, de volrode lippen en oorringen.

De figuur van Zwarte Piet heeft racistische aspecten , stellen de openbare
basisscholen in Utrecht.  Het onderwijs heeft een verantwoordelijke rol in de
opvoeding van jonge kinderen. Voor Zwarte Piet of andere kwetsende negatieve
stereotyperingen is geen plaats in het sinterklaasfeest op onze scholen.

LOAD-DATE: 30 September 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              36 of 100 DOCUMENTS



                       Algemeen Nederlands Persbureau ANP

                     September 30, 2015 Wednesday 11:04 AM

Scholen Utrecht doen Zwarte Piet in de ban (2)

BYLINE: THIJS SMEENK

SECTION: BINNENLAND

LENGTH: 308 words


ZWARTE PIET

N i e u w bericht, meer informatie

UTRECHT (ANP) - Het sinterklaasfeest op de openbare basisscholen in Utrecht
wordt vanaf dit jaar gevierd zonder Zwarte Piet. Dat is besloten door het
bestuur Stichting openbaar Primair Onderwijs Utrecht (SPO) en de
schooldirecteuren. ,,Alleen op deze manier is het mogelijk recht te doen aan de
uitgangspunten van openbaar onderwijs'', staat woensdag in een verklaring.
,,Belangrijk uitgangspunt van het openbaar primair onderwijs in Utrecht is dat
iedereen gelijkwaardig is.''

Utrecht telt 33 openbare basisscholen. De komende periode gaan die scholen
bepalen hoe het feest er nu precies uit zal zien.

Eerder spraken de de schoolbesturen in Den Haag met elkaar af voortaan te gaan
voor een neutrale Piet, eentje zonder discriminerende kenmerken. Ook op openbare
scholen in Rotterdam is de klassieke Zwarte Piet niet meer welkom. Zo moet Piet
in die stad ontdaan van het zwarte kroeshaar en de donkere huidskleur, de
volrode lippen en oorringen.

,,De figuur van Zwarte Piet heeft racistische aspecten'', stellen de openbare
basisscholen in Utrecht. ,,Het onderwijs heeft een verantwoordelijke rol in de
opvoeding van jonge kinderen. Voor Zwarte Piet of andere kwetsende negatieve
stereotyperingen, is geen plaats in het sinterklaasfeest op onze scholen.''

Een moeder die haar kind op een van de basisscholen in Utrecht heeft zitten,
stapte vorig jaar naar het College voor de Rechten van de Mens om Zwarte Piet
helemaal uit het onderwijsaanbod van de basisschool van haar kind te bannen.
,,Een school discrimineert niet als zij Sinterklaas 2014 met Zwarte Piet viert.
De school heeft genoeg gedaan om te zorgen voor een discriminatievrije
onderwijsomgeving'', zo luidde destijds de conclusie van het college. ,,Voor het
jaar erna kan het oordeel anders luiden, want Zwarte Piet heeft discriminerende
aspecten.''

LOAD-DATE: September 30, 2015

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2015 Algemeen Nederlands Persbureau ANP
                              All Rights Reserved

                              37 of 100 DOCUMENTS



                                 De Havenloods

                           30 september 2015 woensdag

Zwarte Piet: wel of niet welkom in Rotterdam?

LENGTH: 384 woorden


Sinterklaas en zijn Zwarte Pieten worden in Rotterdam verwelkomd door
burgemeester Aboutaleb. Een vertrouwd beeld, maar voor hoelang nog?  Foto: Rob
Kamminga

Zwarte Piet: wel of niet welkom in Rotterdam?

Zwarte Piet. Een traditie die we in ere moeten houden of een discriminerend
figuur dat aanpassing vereist. Ook in Rotterdam barst de discussie los.

Rotterdam - Voor je het weet zet Sinterklaas weer voet aan wal in Rotterdam.
Maar neemt hij deze keer zijn Zwarte Pieten mee of worden het misschien Groene
Pieten? Als het aan de Rotterdamse scholenkoepel BOOR ligt, wordt Zwarte Piet
flink gerestyled. De stichting roept haar scholen op om goed na te denken over
het kroeshaar, de zwarte schmink en de gouden oorbellen. Ook de rode lippen en
de gezagsverhouding tussen Sint en Piet moeten wellicht herzien worden. Vorige
week stuurde BOOR een memo over de kwestie. Scholen worden met klem geadviseerd
met ouders en personeelsleden in overleg te gaan. Doel: Zwarte Piet ontdoen van
'discriminerende elementen'. Volgens woordvoerder Roul Velleman is het aan de
scholen zelf hoe ze de maatregelen invullen. "Wij geven alleen een handreiking,
een stukje begeleiding. Het is absoluut geen dwingend gebeuren." Een ding weet
hij zeker: "We gaan afscheid nemen van de klassieke Zwarte Piet. De vraag is
alleen hoe we dat gaan doen."

Maar moeten we echt vaarwel zeggen? De Havenloods vroeg Facebook-ers wat zij van
een Groene Piet vinden. Len Visscher vraagt zich af waarom we zo hardnekkig
blijven bij een Piet die maar een kleur heeft. "Sinterklaas een kinderfeest?
Geef het meer kleur zou ik zeggen, is gelijk ook de angel uit dit pieten-debat."

Bo Smit denkt daar anders over: "Handen af van onze traditie! Hij is al zo
meegegaan met z'n tijd! Vroeger was 't best 'n boeman, maar dat is allang niet
meer." Carla de Jong is van mening dat Nederlanders al steeds meer van hun eigen
cultuur moeten inleveren. "Dus: ik vind dat Zwarte Piet gewoon zwart moet
blijven. Wij hebben alle andere tradities en culturen ook geaccepteerd hier."

Terry Vogelaar is het daar niet mee eens. "Ik denk dat de traditie alleen kan
voortbestaan met wat kleine aanpassingen, waardoor het niet langer als kwetsend
wordt ervaren. Hoe heftiger we tegen deze verandering protesteren, hoe groter de
kans dat het Sinterklaasfeest stoppen moet."

LOAD-DATE: October 2, 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: deWeekkrant


                   Copyright  2015  De Persgroep Nederland BV
                              All Rights Reserved

                              38 of 100 DOCUMENTS



                             AD/Rotterdams Dagblad

                           25 september 2015 vrijdag

'BOOR moet Zwarte Piet met rust laten'

BYLINE: CASPER PAANS SANDER VAN DER WERFF

SECTION: Regio - Rotterdam

LENGTH: 704 woorden


Historicus hekelt bemoeienis van scholenkoepel


Als het aan de Rotterdamse scholenkoepel BOOR ligt, hebben zwarte pieten straks
geen kroeshaar, oorringen en rode lippen meer. Ook zou de 'discriminatoire'
huidskleur moeten verdwijnen. De discussie is geopend.

Bij de rooms-katholieke basisschool De Provenier, vlakbij Roterdam Centraal,
zijn ouders verdeeld over de uitspraken van BOOR. Moeder Celestine Krabbendam
(45) ziet Zwarte Piet niet als probleem. De Surinaamse vindt dat Sinterklaas een
kinderfeest moet blijven: ,,Een kind ziet Zwarte Piet niet als racisme.
Sinterklaas is een kinderfeest, dus laat hen beslissen of Zwarte Piet moet
blijven."



Haar blanke vriendin Akki Colenbrander (42) is het hier niet mee eens: ,,Ik wil
niet dat mensen zich door het feest gediscrimineerd of buitengesloten voelen.
Als dat wel zo is, dan vind ik het niet erg als de school van mijn zoon
gekleurde pietjes invoert."

De Schiedamse historicus Han van der Horst noemt het advies dat BOOR naar haar
82 aangesloten scholen stuurde, laf. ,,Een schoolbestuur moet zich hier niet mee
bemoeien, daar is het helemaal niet voor. BOOR had vertrouwen moeten hebben in
de docenten. Die hebben ervaring en voelen aan wat het beste is. Door in de
Zwarte Piet-pot te roeren veroorzaakt BOOR alleen maar problemen. Het bestuur
heeft in alle opzichten gefaald.''

Van der Horst publiceert geregeld over de pietendiscussie. Zijn boodschap:
gewoon Sinterklaas vieren, zoals we dat altijd gedaan hebben. Een Zwarte Piet,
desnoods met rode lippen, oorringen en kroeshaar hoort erbij.

Vergelijkingen met het slavernijverleden gaan wat hem betreft mank: ,,Slaven
hebben nooit oorringen gedragen, dat waren zeelieden. In de 19de eeuw was de
opvatting dat Afrikaanse slaven dom, lui en kwaadaardig waren. Maar Zwarte Piet
is juist het tegenovergestelde: hij is niet dom, niet lui en hij steelt niet.
Het is nooit de bedoeling geweest om mensen uit Afrika belachelijk te maken. Er
zit veel ongeïnformeerde woede bij de tegenstanders van Zwarte Piet.''

De historicus neemt het de tegenstanders kwalijk de racismekaart te spelen. ,,Ze
spreken 14 miljoen sinterklaasvierende Nederlanders telkens aan op hun 'zondige
gedrag'. Die boodschap dringt tot in de huiskamers door. Maar door het feest te
bezoedelen en de voorstanders van Zwarte Piet telkens racist te noemen, maak je
mensen kwaad.''

Van der Horst raadt scholen aan het BOOR-advies te negeren. ,,Míjn advies: doe
het zoals je het altijd gedaan hebt. Verder niet over zeuren.''

Hoofddoekjes

Maar kan dat nog wel? Hoeveel scholen durven straks nog een klassieke Zwarte
Piet uit te nodigen? Leefbaar Rotterdam sprak gisteren in deze krant schande van
de ontmanteling van Zwarte Piet. Moslimpartij Nida reageerde juist enthousiast
op het klemmende verzoek van BOOR.

,,Met die reactie speelt Nida Leefbaar in de kaart,'' stelt Van der Horst. ,,Als
mensen die zich storen aan Zwarte Piet hun zin krijgen, kan Leefbaar aandringen
op een verbod op hoofddoekjes. Want er zijn ook mensen die dat discriminatie
vinden.''

Van der Horst vindt overigens dat 'pietenactivist' Quinsy Gario zijn campagne
tegen Zwarte Piet verkeerd heeft aangepakt. ,,Zwarte Piet was allang weggeweest
als Quinsy had gezegd: 'wij, mensen van Caribische afkomst, weten wat
discriminatie is. Daarom zeggen we: wij willen niet het alleenrecht hebben op
het leukste baantje in Nederland. Ook kinderen met een andere huidskleur moeten
als piet voor Sinterklaas kunnen werken.''

Een rondgang langs de BOOR-scholen leert dat de meeste nog niet weten hoe de
sinterklaasviering er dit jaar uit gaat zien. ,,Maar de scholen zijn wel blij
dat we ze deze handreiking hebben gegeven,'' zegt BOOR-woordvoerder Roul
Velleman. ,,Ze weten nu dat ze het gesprek met ouders en personeel kunnen
aangaan.'' Velleman verwacht dat de knechten van Sinterklaas dit jaar veel
verschillende kleuren hebben, en vegen op hun gezicht. Als er toch scholen zijn
die voor de klassieke piet kiezen, zal BOOR niet ingrijpen, belooft hij.

Moeder Lita Lachman (27) weet niet wat ze met de kwestie aan moet: ,,Ik kan
zowel de voor- als tegenstander begrijpen, maar als je aan mij vraagt hoe we dit
op moeten lossen, dan heb ik daar geen antwoord op."




VIEW ORIGINAL PAGE:

LOAD-DATE: 24 September 2015

LANGUAGE: DUTCH; NEDERLANDS

GRAPHIC: Celestine Krabbendam (r) en Akki Colenbrander discussiëren over Zwarte
Piet.
FOTO SANNE DONDERS
Historicus en publicist Han van der Horst: 'Scholenkoepel BOOR heeft gefaald. Ze
mag zich helemaal niet met de pieten-kwestie bemoeien.'
FOTO JOEP VAN DER PAL

PUBLICATION-TYPE: Krant

JOURNAL-CODE: ADRD


                    Copyright 2015 De Persgroep Nederland BV
                              All Rights Reserved

                              39 of 100 DOCUMENTS



                                   BN/DeStem

                          24 september 2015 donderdag

'Verander Zwarte Piet in Pakjespiet'

BYLINE: DOOR JEFFREY KUTTERINK

SECTION: Regio; Blz. 4

LENGTH: 265 woorden


Hoe eenvoudig is het om de discussie over Zwarte Piet te stoppen? Zonder alle
versjes, liedjes of verhalen overhoop te hoeven gooien? "Dat is heel makkelijk.
Dé oplossing is om zwarte gewoon te vervangen door pakjes. Probleem opgelost."

Ruim vijftig jaar lang zit Wim Goudswaard uit Middelburg al in het speelgoed. In
1965 begon hij een Intertoys aan de Korte Noordstraat in Middelburg, die later
verhuisde naar de Nieuwe Burg. De zaak bestaat nog steeds, al staat Goudswaard
al lang niet meer achter de toonbank. Toch is de 82-jarige Middelburger nog
steeds met hart en ziel bezig met speelgoed en hét feest der kinderfeesten:
Sinterklaas. "Gebruik in plaats van Zwarte Piet voortaan Pakjespiet. Dat kun je
overal gebruiken, hoef je niets te veranderen en heb je geen discussie meer."

Maar niet elke piet is toch een Pakjespiet? "Waarom niet?", reageert Goudswaard.
"Alle pieten zijn toch Pakjespieten? Bekijk het nu eens uit de ogen van
kinderen. Dacht je dat die het over de kleur van Zwarte Piet hebben? Natuurlijk
niet. Daar zitten alleen ouderen over te tobben. Of pieten nou geel, groen of
blauw zijn, maakt toch geen piet uit? Een kind verlangt naar een cadeautje. Het
zit met twee handjes en oogjes te kijken naar wat het zal krijgen. Dat is waar
het feest om gaat."

De Middelburgse speelgoedman heeft zich 'doodgeërgerd' aan de discussie over
Zwarte Piet. "Clownpiet is natuurlijk niets. Wat Zwarte Piet aan heeft,
interesseert een kind niet. Ik hoop dat kinderen er gelukkig mee zijn en dat het
gedonder over Zwarte Piet ophoudt. Dan kan het kinderspel eindelijk weer
doorgaan."

LOAD-DATE: 23 September 2015

LANGUAGE: DUTCH; NEDERLANDS

GRAPHIC: Maak van Zwarte Piet gewoon Pakjespiet, zegt Wim Goudswaard.

PUBLICATION-TYPE: Krant

JOURNAL-CODE: BS


                     Copyright 2015 Wegener NieuwsMedia BV
                              All Rights Reserved

                              40 of 100 DOCUMENTS



                              AD/Algemeen Dagblad

                           19 september 2015 zaterdag

Mail

SECTION: Service

LENGTH: 682 woorden


Complimenten voor Lodrick Boekhoudt

'Ook op Curaçao is Piet pikzwart, dat hoort nu eenmaal zo' (AD 18-9). Compliment
voor Lodrick Boekhoudt. Vroeger als kind vaak uitgescholden voor Zwarte Piet,
laat hij nu zien wat geestelijke volwassenheid is. Iets wat bij de meeste mensen
die over de Hollandse traditie van Sinterklaas en Zwarte Piet vallen niet het
geval is. Wat een triest volk is dat.

Babs Vermulst, Den Haag.

Geen Piet, geen feest; goed gezien, ouders

'Geen Zwarte Piet, geen feest' (AD 18-9). De ouders van leerlingen van de Haagse
scholen die Zwarte Piet in de ban doen, hebben groot gelijk. Ik ben het gezeur
ook zo zat. We hebben het hier over een eeuwenoud kinderfeest. Maak je druk over
zaken die er écht toe doen.

M. van Mannekes, Nieuwerkerk aan den IJssel.

Alleen schoolbestuur weert knecht van Sint

'Zwarte Piet is op geen enkele basisschool in Den Haag meer welkom' (AD 17-9).
Dat is natuurlijk wat bezijden de waarheid. Zwarte Piet is en blijft, evenals de
goede Sint, welkom bij vrijwel gans de leerlingenschaar en hun ouders. Onze
dierbare kindervriend wordt de deur gewezen door laffe, politiek correcte, zich
progressief noemende schoolbesturen.

C.B.A. Göllner, Bodegraven.

Scholen betichten ons dus van discriminatie

Helaas geven de scholen in Den Haag toe en is Zwarte Piet niet meer welkom.
Eigenlijk zeggen ze dat wij ons jarenlang schuldig hebben gemaakt aan
discriminatie. Dank u, scholen in Den Haag.

Michel Vogelaar, Rotterdam.

Er zijn grenzen aan het maar blijven inschikken

Los van de vermoeidheid die aan het optreden is als het gaat om dit onderwerp,
gaat het onderhuids natuurlijk allang niet meer over de kleur van kinderheld
Zwarte Piet. Het gaat over onze samenleving. Omdat wij overal in meegaan en geen
grenzen stellen, wordt de Nederlandse identiteit een vormloze speelbal van
multiculturele emoties. Waarbij volledig onduidelijk is waar inschikkelijkheid
overgaat in het verkwanselen van eigenheid en herkenbaarheid. Met de instroom
van inmiddels meer dan 150 verschillende culturen in ons land lopen we het
risico dat er altijd wel een Nederlandse eigenschap, gebruik of gedraging zal
zijn waaraan een minderheidsgroep zich zal kunnen storen. De felheid van de
discussie lijkt te worden gedreven door het feit dat de grenzen bij veel
autochtone Nederlanders zijn bereikt. Zij blijven immers voortdurend inschikken.
Het wordt tijd dat we realistischer gaan kijken naar onze samenleving en niet
uitsluitend op basis van linkse emoties onderwerpen benaderen.

Adri Tegelaar, Den Haag

Bank néémt hypotheek

'Kritiek op hypotheekaanbieders' (AD 18-9). De bank is de hypotheeknemer en dus
niet de hypotheekaanbieder. De huiseigenaar is de hypotheekgever.

L.F.M. Zuidwijk, Den Haag.

Lachen om lid in tang

Naast het soms moedeloos makende nieuws dat het AD dagelijks te melden heeft,
las ik in de krant van 17 september het verhaal over de afstraffing die een man
van zijn bedrogen echtgenote ontving. Zij klemde zijn penis in een hete
krultang. Ik moest lachen en vroeg me af of zijn lid soms krulvormig uit de
strijd was gekomen.

Peije de Meij, Gouda.

Prachtig, al die spieren!

Wat een prachtige foto van het Schotse rugbyteam (AD 17-9). Mannen met passie
voor hun sport, gesierd met echte spieren en overal verband en pleisters. Dat is
'another cook' dan die verwende voetballers met hun plakplaatjes.

Willem Hagenbeek, Nunspeet.

Veel te vroeg om dit nu al af te serveren

Het AD meldde onlangs dat contactloos pinnen een sof is geworden, omdat te
weinig mensen er gebruik van maken. Ik heb van mijn bank nog geen nieuwe pas met
deze mogelijkheid ontvangen, dus is het niet een beetje te vroeg om dit nieuwe
betaalsysteem nu al af te serveren?

Monique van Heteren, Den Haag.

Dol op de smartphone

Bij de Kamerdebatten valt het me op dat vrijwel elk Kamerlid meer belangstelling
heeft voor zijn of haar smartphone dan voor wat er gezegd wordt. Je vraagt je
als burger echt af wat deze mensen doen voor hun vergoeding. Ze tonen in elk
geval schromelijk weinig belangstelling voor hun collega's.

John Engelman, Zwijndrecht.




Bekijk de oorspronkelijke pagina: ,

LOAD-DATE: 18 September 2015

LANGUAGE: DUTCH; NEDERLANDS

GRAPHIC: Lodrick Boekhoudt: 'Het uiterlijk van Zwarte Piet heeft niets met
slavernij te maken.'
GUUS SCHOONEWILLE

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                              41 of 100 DOCUMENTS



                              AD/Haagsche Courant

                           18 september 2015 vrijdag

Hoe komt 'Neutrale Piet' er eigenlijk uit te zien?

SECTION: Regio - Den Haag

LENGTH: 388 woorden




Wie aan Zwarte Piet denkt, ziet waarschijnlijk een zwartgeschminkte figuur voor
zich met een kleurrijk pakje - inclusief pofbroek en hoed met veer - en grote
oorringen in. Logisch, want zo heeft hij er decennialang uitgezien. Bovendien
loopt het hulpje van Sinterklaas rond met roodgeschilderde lippen en zwart
kroeshaar.

Op Haagse scholen komt daar verandering in: Zwarte Piet wordt verwisseld voor
Neutrale Piet. Maar hoe ziet die er eigenlijk uit? De nieuwe Piet moet blauw,
paars geel of 'Stroopwafelkleurig' zijn, vinden sommigen. Anderen zien vooral
iets in een Piet met eigen huidskleur en slechts wat zwarte schoorsteenvegen in
het gezicht.

Kenmerken

Eén ding is zeker: binnen drie jaar mogen Pieten tijdens de sintviering op
Haagse scholen niét meer beschikken over de vijf discriminerende kenmerken:
kroeshaar, onhandigheid, dikke rode lippen, een zwarte huidskleur en grote
gouden oorbellen. Bij de komende viering moet er al minstens één geschrapt
worden.

Ineke de Jong tovert al zo'n dertig jaar elke decembermaand tientallen
vrijwilligers om tot Zwarte Piet en Sinterklaas. ,,Het begon toen mijn kinderen
nog klein waren," vertelt ze. ,,Op de sportvereniging werd ik gevraagd of ik wat
Pietjes wilde creëren. Ik heb een schminkdoosje gekocht en ben achter de
naaimachine gaan zitten om pakken te maken. Inmiddels is een hele organisatie
ontstaan: ik verzorg de outfits en make-up van tientallen Pieten en zes
Sinterklazen."

De Haagse kan zich weinig voorstellen bij een Piet die niét zwart is, maar doet
speciaal voor deze krant een poging één van haar 'modellen' de look van Neutrale
Piet te geven. ,,Ik kan wat zwarte vegen in het gezicht aanbrengen, maar dan
houdt het wel op. Een beetje saai is het wel. Ik blijf op 5 december 'echte'
Zwarte Pieten leveren, als ons daar door gezinnen om wordt gevraagd."

Aan Zwarte Piet ís in de loop der jaren overigens al het één en ander veranderd.
Tot de jaren '80 bijvoorbeeld droeg hij behalve een zak met cadeautjes óók
steevast een roe bij zich om stoute kinderen af te schrikken. Alleen brave
kinderen kregen snoep en cadeautjes. Onder druk van veranderende opvoedkundige
inzichten verdween het dreigende element uit het karakter van Piet, tezamen met
de roe. De oude Zwarte Piet komt uiteraard nog wel veelvuldig terug in liedjes.




VIEW ORIGINAL PAGE: ,

LOAD-DATE: 17 September 2015

LANGUAGE: DUTCH; NEDERLANDS

GRAPHIC: Zwarte Piet zoals we hem kennen tegenover 'Neutrale Toekomst Piet,' met
slechts wat schoorsteenvegen in het gezicht.
FOTO'S GUUS SCHOONEWILLE

PUBLICATION-TYPE: Krant

JOURNAL-CODE: ADHC


                    Copyright 2015 De Persgroep Nederland BV
                              All Rights Reserved

                              42 of 100 DOCUMENTS



                              AD/Haagsche Courant

                           18 september 2015 vrijdag

Hoe komt de neutrale piet er nu eigenlijk uit te zien

SECTION: Regio - Den Haag; Blz. 7

LENGTH: 243 woorden


Wie aan Zwarte Piet denkt, ziet waarschijnlijk een zwartgeschminkte figuur voor
zich met een kleurrijk pakje - inclusief pofbroek en hoed met veer - en grote
oorringen in. Logisch, want zo heeft hij er decennialang uitgezien.

Op Haagse scholen komt daar verandering in: Zwarte Piet wordt verwisseld voor
Neutrale Piet. Maar hoe ziet die er eigenlijk uit? De nieuwe Piet moet blauw,
paars geel of 'Stroopwafelkleurig' zijn, vinden sommigen. Anderen zien vooral
iets in een Piet met eigen huidskleur en slechts wat zwarte schoorsteenvegen in
het gezicht.

Kenmerken

Eén ding is zeker: binnen drie jaar mogen pieten tijdens de sintviering op
Haagse scholen niét meer beschikken over de vijf discriminerende kenmerken:
kroeshaar, onhandigheid, dikke rode lippen, een zwarte huidskleur en grote
gouden oorbellen. Bij de komende viering moet er al minstens één geschrapt
worden.

Ineke de Jong tovert al zo'n dertig jaar elke decembermaand tientallen
vrijwilligers om tot Zwarte Piet en Sinterklaas. ,,Inmiddels is een hele
organisatie ontstaan: ik verzorg de outfits en make-up van tientallen pieten en
zes sinterklazen."

De Haagse doet speciaal voor deze krant een poging één van haar 'modellen' de
look van Neutrale Piet te geven. ,,Ik kan wat zwarte vegen in het gezicht
aanbrengen, maar dan houdt het wel op. Een beetje saai is het wel. Ik blijf op 5
december 'echte' zwarte pieten leveren, als ons daar door gezinnen om wordt
gevraagd."




VIEW ORIGINAL PAGE:

LOAD-DATE: 17 September 2015

LANGUAGE: DUTCH; NEDERLANDS

GRAPHIC: Zwarte Piet zoals we hem kennen tegenover 'Neutrale Toekomst Piet'.
GUUS SCHOONEWILLE

PUBLICATION-TYPE: Krant

JOURNAL-CODE: ADHC


                    Copyright 2015 De Persgroep Nederland BV
                              All Rights Reserved

                              43 of 100 DOCUMENTS



                                   BN/DeStem

                           18 september 2015 vrijdag

Piet is nog zwart in Sint-Niklaas

BYLINE: DOOR THEO GIELE

SECTION: Regio

LENGTH: 501 woorden


Net over de grens, in Sint-Niklaas, de Stad van de Sint, woedt de
Pietendiscussie (nog) niet.

Net zoals de verkoop van pepernoten in de supermarkt begint in Nederland de
discussie over Zwarte Piet elk jaar vroeger. De scholen zijn amper begonnen of
voor- en tegenstanders vliegen elkaar al in de haren.

Net over de grens kijkt men wat meewarig naar de drukke noorderburen die op
luide toon bekvechten over de vraag of Zwarte Piet een uiting van racisme is.
Het is donderdagochtend en het enorme marktplein van Sint-Niklaas staat vol met
kramen. Tom van Humbeeck uit Willebroek verkoopt wafels onder het toeziend oog
van Sinterklaas. Voor het stadhuis staat een enorm beeld van de Goedheiligman -
met kinderen, zonder Zwarte Piet. "Toen ik klein was, was Piet overduidelijk een
blanke met wat zwarte roetstrepen op zijn gezicht. Maar toen zijn ze begonnen
van Zwarte Piet een echt negertje te maken. Absurd. Ons is altijd geleerd dat
Piet zwart is doordat hij door de schouw naar beneden komt."

De deskundigen zitten bij het Sint-Nicolaasgenootschap Vlaanderen, uiteraard
gevestigd in Sint-Niklaas. Een serieus gezelschap, zelfs de burgemeester maakt
deel uit van het bestuur. Het Sint Nicolaasgenootschap steekt zijn kop niet in
het zand voor de discussie over de kleur van Piet. Op hun 'webstek' onderstreept
bestuurslid Luc Vermeulen in een filmpje ('Heisa rond Zwarte Piet') de woorden
van de marktkoopman. "Wat is in Nederland gebeurd? Zwarte Pieten gingen spreken
als Surinamers. Zwarte Pieten moesten, sorry voor het woord, een beetje debiel
gaan doen. Ze moesten oorringen gaan dragen, de lippen werden dik aangezet. Dat
heeft wel een stuk wrevel gegeven, die misschien ook naar hier aan het
overwaaien is."

Bas Heyninck en Anna Jovita Smet lopen met hun schoolkameraden door de
Stationsstraat. De winkelstraat waar op 12 november het Huis van de Sint weer
opengaat. Anna Jovita heeft Zwarte Piet nooit als racistisch ervaren. "Zwart als
roet hè, hij komt door de schouw." Bas verwacht niet dat in Vlaanderen net zo
verhit gevoerd zal worden als in Nederland.

Sint Niklaas is geen blank bolwerk waar elke discussie over Zwarte Piet daardoor
zou verzanden. Een multicultureel groepje scholieren zit er gewoon niet op te
wachten. "Ik vind het gewoon gezever", zegt een blank meisje. Haar donkergetinte
klasgenoten hebben andere redenen om de Pietendiscussie te mijden. "Als ze er
hier over gaan beginnen zoals in Holland worden wij er straks op aangekeken.
Daar zit ik echt niet op te wachten."

Bij het genootschap leeft de verwachting dat de Pietendiscussie uiteindelijk de
grens zal oversteken. Maar dan liever op een vriendelijke toon.

Luc Vermeulen: "En niet zo geforceerd door acties die minder goed doen dan ze
bedoeld zijn. De discussie moet gevoerd worden, daar heb ik geen problemen mee.
Wij voelen dat wel komen. Maar als al kinderen die heisa meemaken, dan maak je
iets kapot voor die kinderen."

'De discussie moet gevoerd worden, daar heb ik geen problemen mee' (Luc
Vermeulen, bestuurslid)

LOAD-DATE: 17 September 2015

LANGUAGE: DUTCH; NEDERLANDS

GRAPHIC: Groepje scholieren in Sint-Niklaas met Bas Heyninck en Anna Jovita Smet
(derde van links naast Bas).
foto's Camile Schelstraete
Het beeld van Sint Nicolaas voor het stadhuis aan de Grote Markt van
Sint-Niklaas.
foto Camile Schelstraete

PUBLICATION-TYPE: Krant

JOURNAL-CODE: BS


                     Copyright 2015 Wegener NieuwsMedia BV
                              All Rights Reserved

                              44 of 100 DOCUMENTS



                          Provinciale Zeeuwse Courant

                           18 september 2015 vrijdag

Zwarte Piet is beperkt houdbaar

SECTION: Regio; Blz. 2

LENGTH: 211 woorden


Straks viert niemand Sinterklaas zonder vervelende bijgedachten

Nog ruim voor de blaadjes vallen, is de discussie over Zwarte Piet alweer
losgebarsten. Haagse scholen hebben hem in de ban gedaan. Ook bij de Zeeuwse
scholen, die vorig jaar nog massaal geloofden in een donkere piet, is een
kentering merkbaar. Zwarte Piet is hier niet meer vanzelfsprekend. Het gevolg is
te voorspellen.

Een nieuwe discussie heeft geen zin. Zo langzamerhand zijn alle argumenten
uitgewisseld. Als Nederland niet snel het roer om gooit, ontaardt deze kwestie
in een beschamende vertoning, een jaarlijkse pijnbank voor iedereen die door dit
achterhaalde stereotype wordt gekwetst of voor wie Zwarte Piet symbool is van
een slechte tijd.

Straks viert niemand Sinterklaas met een Zwarte Piet erbij zonder vervelende
bijgedachten. De sfeer is inmiddels zo verpest dat zelfs een witte piet of een
regenboogpiet dat probleem niet meteen oplost. Maar voor de mensen die door
Zwarte Piet worden geraakt, zullen die varianten toch minder pijnlijk zijn. Daar
gaat het om. Als Zwarte Piet in december hier en daar nog even opduikt, is het
beter om daar niet al te moeilijk over te doen. Want als verschijnsel is hij
duidelijk beperkt houdbaar. Nog een paar jaar,

dan is Zwarte Piet geschiedenis.

LOAD-DATE: 17 September 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: PZ


                     Copyright 2015 Wegener NieuwsMedia BV
                              All Rights Reserved

                              45 of 100 DOCUMENTS



                                     Trouw

                           18 september 2015 vrijdag

Kritiek op besluit Haagse scholen om Zwarte Piet in de ban te doen

BYLINE: VAN ONZE VERSLAGGEEFSTER

SECTION: Nederland; Blz. 10

LENGTH: 287 woorden


Het besluit van alle 150 Haagse basisscholen om Zwarte Piet de komende drie jaar
om te vormen tot een neutrale Piet, stuit op veel weerstand. Volgens een peiling
van Omroep West vindt 85 procent van de inwoners het afschaffen van Zwarte Piet
'onzin' of 'een slechte beslissing'.



Gemeenteraadslid Richard de Mos van de Groep De Mos/Ouderenpartij verzamelde
duizenden handtekeningen in een petitie voor het behoud van Zwarte Piet. Hij
vroeg een spoeddebat aan. Haagse ouders, zoals VVD- Kamerlid Ockje Tellegen,
lieten via Twitter of met telefoontjes aan bijvoorbeeld het AD/Haagse Courant
weten woedend te zijn over het besluit.

Ook oudervereniging Ouders & Onderwijs vindt het eigenaardig dat het besluit
over Zwarte Piet genomen is zonder ouders hierover te raadplegen. Op de meeste
scholen in Nederland wordt gezamenlijk overlegd hoe iedereen het feest het
liefst op school wil vieren.

In Rotterdam leidde dat afgelopen jaar niet tot problemen, zegt de voorzitter
van de koepel van scholen. In Amsterdam wordt per schoolbestuur, waar meerdere
scholen onder vallen, afgesproken welke rol Zwarte Piet rondom 5 december
speelt. De lijn in de hoofdstad is wel dat Piet aan 'modernisering' toe is. In
Utrecht wil de voorzitter van de koepel van basisscholen niets kwijt over het
onderwerp. Zij laat alleen weten dat er over Zwarte Piet gesproken wordt.

In Den Haag moet Zwarte Piet nu op elke school in drie jaar tijd ontdaan zijn
van discriminerende kenmerken: zwarte huidskleur, kroeshaar, dikke rode lippen,
oorringen en een dommige, onderdanige houding. Er zouden volgens de scholen
kinderen in Den Haag zijn die zich niet prettig voelen bij een Sinterklaasfeest
met een traditionele Zwarte Piet.




Bekijk de oorspronkelijke pagina:

LOAD-DATE: 18 September 2015

LANGUAGE: DUTCH; NEDERLANDS

GRAPHIC: Piet zonder stereotype kenmerken.
foto ANP

PUBLICATION-TYPE: Krant

JOURNAL-CODE: Trouw


                    Copyright 2015 De Persgroep Nederland BV
                              All Rights Reserved

                              46 of 100 DOCUMENTS



                              AD/Haagsche Courant

                          17 september 2015 donderdag

Den Haag weert Zwarte Piet

BYLINE: JULIA BROOS

SECTION: Nieuws

LENGTH: 414 woorden


Nooit eerder waren alle basisscholen in één stad zo eensgezind


Den Haag is de eerste grote stad in Nederland die Zwarte Piet volledig weert.
Ieder kind, ongeacht kleur of ras, moet zich op z'n gemak voelen tijdens het
sinterklaasfeest, vinden de Haagse bestuurders van het primair onderwijs. Daarom
moet Piet worden ontdaan van zijn grote rode lippen, kroeshaar, gouden oorringen
en zwarte huidskleur.



Ook mag Piet niet meer worden neergezet als het domme, onderdanige hulpje van
Sinterklaas. ,,Er waren leerlingen, die zich niet prettig voelden bij de
sinterklaasvieringen door de aanwezigheid van Zwarte Piet,'' weet Gerard van
Drielen, bestuursvoorzitter van de Stichting Christelijk Onderwijs Haaglanden.
Die wetenschap, in combinatie met de recente maatschappelijke discussies over
Piet, was volgens hem de aanleiding voor deze collectieve afspraak. ,,Bijzonder
is dat álle soorten onderwijs daar achter staan, zowel de openbare als de
protestants-christelijke en katholieke scholen. Ook de kleinere onafhankelijke
scholen hebben zich eraan gecommitteerd,'' zegt Van Drielen, die namens alle
schoolbesturen in zijn stad spreekt.

In Amsterdam en Utrecht gingen sommige basisscholen vorig jaar al over op een
moderne versie van Zwarte Piet, maar nooit eerder deden álle basisscholen in één
stad Zwarte Piet in de ban.

De circa 150 Haagse scholen én ook een meerderheid van de peuterspeelzalen
hebben zichzelf 3 jaar de tijd gegeven om volledig over te stappen op een
neutrale Piet. Maar zij zijn wel verplicht bij de komende sinterklaasviering één
van de vijf discriminerende kenmerken te schrappen. ,,Scholen mogen zelf
beslissen of ze nu al helemaal stoppen met de klassieke Zwarte Piet of dat ze
dat geleidelijk doen,'' zegt Van Drielen. ,,Wij willen niet meteen iedereen
daartoe verplichten. Bedenk dat Sinterklaas en Zwarte Piet er 20 à 30 jaar over
hebben gedaan om te veranderen van mensen waar je bang voor was tot vrolijke
kindervrienden. Dan is het logisch dat wij ook de tijd willen nemen voor deze
verandering. Het kan best dat er straks pieten met zwarte roetvegen op hun
wangen rondlopen. Of gele pieten.''

 De klassieke Zwarte Piet is op geen enkele basisschool in Den Haag meer welkom.
Alle schoolbesturen in de stad hebben afgesproken discriminerende kenmerken,
zoals de volledig zwarte kleur, te schrappen.

Piet mag ook niet worden neergezet als dom hulpje




VIEW ORIGINAL PAGE: , , , , , , , ,

LOAD-DATE: 17 September 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADHC


                    Copyright 2015 De Persgroep Nederland BV
                              All Rights Reserved

                              47 of 100 DOCUMENTS



                               Nederlands Dagblad

                           29 augustus 2015 zaterdag

VN bezorgd over racisme en Zwarte Piet in Nederland

BYLINE: Willem Feenstra / vk http://nd.nl/binnenland beeld anp / Jerry Lampen

SECTION: Geen

LENGTH: 559 woorden


Een comité van de Verenigde Naties (VN) dat rassendiscriminatie onderzoekt,
maakt zich zorgen over de situatie in Nederland.

In een rapport dat vrijdag werd gepubliceerd, stelt het VN-comité dat de
discriminatie van mensen van Afrikaanse komaf in Nederland toeneemt, dat
rassendiscriminatie te weinig wordt gemeld en berecht en dat het bestaan van
racisme in Nederland wordt gebagatelliseerd.

Het VN-comité (CERD) bestaat uit mensenrechtenexperts en beoordeelt om de vier
jaar of landen zich houden aan de VN-verdragen die zij hebben ondertekend. Een
Nederlandse delegatie beantwoordde vorige week in Zwitserland vragen over de
situatie in Nederland.

'Het comité is bezorgd over de toename van discriminatie, inclusief etnisch
profileren en stigmatiseren, waarmee mensen van Afrikaanse komaf te maken
krijgen', aldus het rapport. Daarnaast zijn er zorgen over de 'structurele
onzichtbaarheid van deze discriminatie'. Het beperkte aantal mensen van
Afrikaanse komaf in overheidsdienst en het gebrek aan bewustzijn binnen de
Nederlandse samenleving over slavernij en het koloniale verleden vindt het
comité verontrustend.

Ook politie en justitie hebben volgens het VN-comité nog het nodige te
verbeteren. Zo wordt het beperkte aantal klachten over racisme bij de politie
zorgelijk genoemd. Dat geldt ook voor het geringe aantal klachten dat wordt
onderzocht door het Openbaar Ministerie (OM) en voorgelegd aan de rechtbank.

Een reden voor het kleine aantal klachten zou zijn dat slachtoffers angst hebben
voor sociale censuur en een gebrek hebben aan vertrouwen in de autoriteiten.
Bovendien is er niet genoeg bewustzijn van de beschikbare rechtsmiddelen. Het
comité wil dan ook dat slachtoffers breder toegang kregen tot gratis
rechtsbijstand.

Zwarte Piet

De mensenrechtenexperts van de VN bogen zich ook over de inmiddels omstreden
figuur van Zwarte Piet. 'Zelfs een diepgewortelde culturele traditie
rechtvaardigt geen discriminatoire praktijken en stereotypen. Het comité roept
de overheid op om actief campagne te voeren tegen die kenmerken van Zwarte Piet
die negatieve stereotypen reflecteren en die door veel mensen van Afrikaanse
afkomst worden ervaren als een overblijfsel van de slavernij.'

De commissie adviseert Nederland te zoeken naar een redelijke balans:
'Bijvoorbeeld met een ander uiterlijk van Zwarte Piet, met respect voor de
menselijke waardigheid en mensenrechten van alle inwoners van het land.'

Minister Lodewijk Asscher (Integratie) sluit zich aan bij de conclusies van het
VN-rapport over Zwarte Piet. 'Ik vind het goed dat ze niet zeggen dat de
overheid Zwarte Piet moet verbieden', aldus Asscher in een reactie. 'Ze geven
aan dat de traditie er voor iedereen moet zijn, dat is precies wat ik ook zeg.'
Premier Mark Rutte vindt niet dat er een rol voor de overheid is weggelegd bij
het aanpassen van Zwarte Piet. 'Hoe het ventje zich ontwikkelt, is aan de
samenleving.'

Maar mensen uit die samenleving die de afgelopen jaren hun onvrede uitten over
Zwarte Piet, werd onvoldoende ruimte geboden, vinden de mensenrechtenexperts van
de VN. De vrijheid van meningsuiting van de demonstranten moet worden
gewaarborgd en aanvallen op hen moeten worden onderzocht en berecht. &lt;

Amsterdam

Een Zwarte Piet wordt gegrimeerd. Een VN-comité wil dat Zwarte Piet geen
kenmerken meer vertoont die door veel mensen als negatief worden ervaren.

LOAD-DATE: 28 August 2015

LANGUAGE: DUTCH; NEDERLANDS

GRAPHIC: Een Zwarte Piet wordt gegrimeerd. Een VN-comité wil dat Zwarte Piet
geen kenmerken meer vertoont die door veel mensen als negatief worden ervaren.

PUBLICATION-TYPE: Krant

JOURNAL-CODE: ND


                     Copyright 2015 Nederlands Dagblad B.V.
                              All Rights Reserved

                              48 of 100 DOCUMENTS



                                     Trouw

                           29 augustus 2015 zaterdag

Wie durft vingers nog aan Piet te branden?

BYLINE: WILMA VAN METEREN EN MARIJKE DE VRIES

SECTION: Vandaag; Blz. 5

LENGTH: 836 woorden


Wit of zwart: de kleur van Zwarte Piet is niet direct het probleem. De dikke
lippen, krompraat, gouden oorringen - stereotyperingen die doen denken aan
slavernij - kunnen niet door de beugel, oordeelt het Comité tegen
Rassendiscriminatie van de Verenigde Naties.



De belangrijkste boodschap uit Genève is dat de Nederlandse overheid zich niet
afzijdig kan en mag houden van het Pietendebat. Ze moet actief strijden tegen
deze negatieve stereotyperingen. Premier Rutte kan zich dat aantrekken. In een
reactie op de VN-aanbeveling zei hij gisteren meteen: "Zwarte Piet is geen
staatsaangelegenheid." De samenleving bepaalt volgens Rutte zelf 'hoe het ventje
eruitziet'.

Die samenleving komt er vooralsnog niet uit. Tot op heden worstelt Nederland met
een sterk gepolariseerd debat dat kaatst tussen racisme, ongemak en een
regelrecht verbod op de 'racistische karikatuur' Zwarte Piet aan de ene kant en
woede over het verpesten van een kinderfeest en het uithollen van de Nederlandse
cultuur aan de andere kant. Wie niet voor is, is tegen en andersom, inclusief
bedreigingen en onfrisse scheldpartijen. Toen zangeres Anouk zich bijna twee
jaar geleden uitsprak tegen Zwarte Piet - 'Wat staan wij Nederlanders voor lul'
- werd ze uitgemaakt voor 'negerhoer' en 'landverrader'.

Voorzichtige pogingen om een gulden middenweg te vinden, slaan maar gedeeltelijk
aan. De Amsterdamse burgemeester Van der Laan drong aan op het afschaffen van de
rode lippen, dat rare accentje en onderdanigheid. De kleur van Piet moet volgens
hem wijzen op 'het roet uit de schoorsteen'. Te weinig, vonden tegenstanders,
die hem voor de rechter daagden. Voor de Raad van State, het hoogste
rechtscollege, betoogden tegenstanders in oktober nog: racisme bouw je niet af,
dat schaf je af.

Gouda kwam bij de landelijke intocht vorig jaar met acht Stroopwafel en Kaas
Pieten (naast 182 donkerbruine). Een verwijzing naar de Goudse identiteit, die
lang niet iedereen kon waarderen. "Het is een compromis", verdedigde
burgemeester Milo Schoenmaker (VVD) zich. Tegelijkertijd benadrukte hij rekening
te willen houden met de traditie 'waar een meerderheid voor pleit'. Tja, volgens
een opiniepeiling eind vorig jaar zou 83 procent van de Nederlanders niets
willen veranderen aan het uiterlijk van Zwarte Piet.

Niet alleen Rutte wil zich niet branden, ook scholen en winkels laten het graag
over aan 'het maatschappelijk debat'. In een zaak tegen de Sinterklaasviering op
school met Zwarte Pieten, die een moeder had aangekaart bij het College voor de
Rechten van Mens, riepen zij: laten we afwachten hoe het debat zich ontwikkelt.
Maar het college was in zijn uitspraak klip en klaar: de discussie moet wel
degelijk leiden tot een discriminatievrije Piet in de aanloop naar het komend
Sinterklaasfeest.

Moet het 'Sinterklaasjournaal' dan de kastanjes uit het vuur halen? Afgelopen
seizoen verschenen daar ook Witte Pieten en uiteindelijk een zwarte Sinterklaas
(Opapiet verkleedt als Sint). "Een eerste stap", zeiden de programmamakers, die
- net als Rutte overigens - voorspellen dat er meer veranderingen komen. Maar of
Sint al in november zal aankomen met discriminatievrije Pieten?

"Zelfs een diepgewortelde culturele traditie rechtvaardigt discriminatie en
stereotyperingen niet", stelt de VN.

Goud, roet en onbeslist

Gouden klimpieten hangen dit jaar in de filialen van de Bijenkorf. Kinderzender
Nickelodeon kiest - na vorig jaar Piet geheel te hebben uitgebannen - dit jaar
voor ongeschminkte Pieten, terwijl die van Blokker zwart blijven; vanwege het
roet in de schoorsteen.  V&D  wacht het 'Sinterklaasjournaal' af, dat nog niets
loslaat. Ook de keuze van de Hema is nog onduidelijk.

Het Zwarte Pietdebat in quotes 2011-2014

'Zwarte Piet is racisme'

staat op de t-shirts van de Amsterdamse kunstenaars Quinsy Gario en Jerry
Afriyie, tijdens de landelijke Sinterklaasintocht in Dordrecht in 2011

'Het Sinterklaasfeest is ooit begonnen zonder Zwarte Piet, wat mij betreft heeft
de zwarte knecht zijn langste tijd gehad'

Andrée van Es, wethouder diversiteit van Amsterdam, november 2012

'Zwarte Piet is nou eenmaal zwart, daar kan ik niets aan veranderen'

minister-president Mark Rutte, half oktober 2013

'Wat staan wij Nederlanders voor lul'

zangeres Anouk over Zwarte Piet op Facebook, eind oktober 2013

Bij de intocht dit jaar geen 'krompraat, kroeshaar, dikke lippen, oorringen en
onderdanigheid'

Burgemeester Eberhard van der Laan van Amsterdam, november 2013

Binnen vier jaar moet Zwarte Piet van alle 'negroïde stereotyperingen' zijn
ontdaan

Burgemeester Eberhard van der Laan van Amsterdam, augustus 2014

'Wij zijn een paar jaar geleden al begonnen met geleidelijke veranderingen'

'Sinterklaasjournaal' NTR, augustus 2014

'Zwarte Piet is heilig in dit land, net zo heilig als de goedheiligman.
Veranderingen aan zo'n heilige traditie doen pijn, vandaar de heftigheid van de
discussie'

Frank King, advocaat van de tegenstanders van Zwarte Piet in Trouw, oktober 2014

Genève: Den Haag mag zich niet afzijdig houden




Bekijk de oorspronkelijke pagina:

LOAD-DATE: 28 August 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Trouw


                    Copyright 2015 De Persgroep Nederland BV
                              All Rights Reserved

                              49 of 100 DOCUMENTS



                       Algemeen Nederlands Persbureau ANP

                         August 28, 2015 Friday 4:32 PM

Asscher ziet VN-rapport Zwarte Piet als steun (2)

BYLINE: WILTJER BERGSMA

SECTION: BINNENLAND

LENGTH: 244 words


ZWARTE PIET

N i e u w bericht

DEN HAAG (ANP) - Minister Lodewijk Asscher (Integratie) sluit zich aan bij
conclusies in het VN-rapport over Zwarte Piet. Het rapport pleit volgens de
minister voor een actieve rol van de overheid om te zorgen dat de traditie van
Zwarte Piet niet kwetsend is voor mensen, maar pleit nergens voor een verbod.

,,Ik vind het goed dat ze niet zeggen dat de overheid Zwarte Piet moet
verbieden. Ze geven aan dat de traditie er voor iedereen moet zijn, dat is
precies wat ik ook zeg'', aldus Asscher in een reactie. ,,Ook al is het een oude
traditie, de overheid moet zich ervoor inspannen dat het een feest is voor
iedereen en daar ben ik het mee eens.''

Volgens Asscher is de traditie al heel snel aan het veranderen, met creatieve
invullingen van gekleurde pieten. Asscher gaat zorgen dat het debat tussen voor-
en tegenstanders op een ,,normale en beschaafde manier'' verder kan. Iets
opleggen of verbieden wil hij zeker niet.

Premier Mark Rutte had het rapport nog niet gelezen, maar reageerde vrij
laconiek. Hij herhaalde dat Zwarte Piet geen staatsaangelegenheid is, de
politiek kan alleen maar het debat erover faciliteren. ,,Hoe het ventje zich
ontwikkelt is aan de samenleving.'' Wel ziet hij dat in de toekomst Zwarte Piet
,,een heel brede verschijningsvorm'' zal krijgen. Het is ,,veel belangrijker''
dat door de discussie over Zwarte Piet de pijn bij grote groepen in de
samenleving over discriminatie en racisme naar boven is gekomen.

LOAD-DATE: August 29, 2015

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2015 Algemeen Nederlands Persbureau ANP
                              All Rights Reserved

                              50 of 100 DOCUMENTS



                                 de Volkskrant

                           22 augustus 2015 zaterdag

'Zwarte Piet mag niet blijven zoals hij is'

BYLINE: VAN ONZE VERSLAGGEVER SUSANNE GEUZE

SECTION: Ten Eerste; Blz. 16

LENGTH: 763 woorden


Interview Ineke Boerefijn


Een commissie van de Verenigde Naties buigt zich over de Nederlandse
Sinterklaastraditie en doet volgende week uitspraak. 'De overheid is
verantwoordelijk voor verandering'

Voorstanders van Zwarte Piet kunnen zich beledigd voelen als ze voor racist
worden uitgemaakt. Dat is een van de argumenten waarmee een Nederlandse
overheidsdelegatie zich woensdag in Genève verdedigde tijdens een kritisch
vragenvuur over het zwarte hulpje van Sinterklaas. Zwarte Piet heeft voor veel
Nederlanders niets met discriminatie te maken, luidde nog een van de argumenten.



Nederland werd aan de tand gevoeld tijdens een hoorzitting van de commissie van
de Verenigde Naties (VN) ter uitbanning van rassendiscriminatie. Bijna alle
commissieleden die deelnamen aan de discussie waren erg kritisch over Zwarte
Piet.

'De één zei hardop dat Zwarte Piet racistisch is en dat hij moet worden
afgeschaft, terwijl de ander diplomatieker sprak over de aanpassing van
discriminerende elementen', zegt Ineke Boerefijn. Zij is beleidsadviseur van het
College voor de Rechten van de Mens en was bij de hoorzitting aanwezig.

Toch is het niet zo dat Nederland door de VN speciaal over Zwarte Piet op het
matje werd geroepen, nuanceert Boerefijn. 'Het gaat om een periodieke
bijeenkomst: elke vier jaar worden landen die het VN-verdrag tegen
rassendiscriminatie hebben getekend onder de loep genomen. Allerlei aspecten van
beleid en praktijk komen ter sprake. Het was de eerste keer dat tijdens deze
hoorzitting vragen werden gesteld over Zwarte Piet.'

Dat is niet verrassend, zegt Boerefijn: 'De discriminatievraag rond Zwarte Piet
is de laatste jaren in Nederland erg gaan leven. Alle reuring hier, met name uit
activistische hoek, heeft bewerkstelligd dat het onderwerp ook internationaal op
de agenda is komen te staan.'

Je zou bijna denken: hebben ze bij de VN niets beters te doen?

'De hoorzitting duurde in totaal zes uur. Ik schat dat er niet meer dan 10
procent van de tijd aandacht was voor Zwarte Piet, zeg ruim een half uur. Verder
ging het over allerlei onderwerpen rondom rassendiscriminatie, bijvoorbeeld
discriminatie op de arbeidsmarkt en etnisch profileren door de politie.'

Was de sfeer gespannen toen het ging over Zwarte Piet?

'Zo zou ik het niet noemen. Het was een stevige discussie, zoals die er vaak
zijn tijdens dit soort bijeenkomsten. Als een afgevaardigde hardop zegt dat hij
Zwarte Piet racistisch vindt, is dat voor de Nederlandse delegatie geen reden
verontwaardigd te zijn. Die weten ook heus wel hoe er internationaal over de
traditie wordt gedacht.'

Eén commissielid sprong in de bres voor het kinderfeest. De Belgische emeritus
hoogleraar volkenrecht Marc Bossuyt betoogde dat de figuur van Zwarte Piet
helemaal niet afstamt van de slavernij en haalde de geschiedenis erbij om uit te
leggen hoe de Sinterklaastraditie historisch in elkaar zit.

Rondetafelgesprekken

Voorzitter van de Nederlandse delegatie Afke van Rijn zei dat de overheid het
debat over Zwarte Piet wil faciliteren, bijvoorbeeld met rondetafelgesprekken,
om zo tot een oplossing te komen die voor iedereen acceptabel is. Achteraf
benadrukt het ministerie van Sociale Zaken dat het kabinet geen stelling neemt
in het debat.

'Juist omdat het onderwerp zo speelt, zou voor de overheid nu het moment moeten
zijn om door te pakken en verandering voor te staan', zegt Boerefijn.

Het College voor de Rechten van de Mens concludeerde vorig jaar dat Zwarte Piet
een stereotype figuur is met discriminerende elementen. Daarbij gaat het er
volgens Boerefijn om dat Zwarte Piet nú discriminerend is. 'Het kan best zo zijn
dat het 200 jaar geleden een onschuldige traditie was, of dat het twintig jaar
geleden geen probleem vormde. Maar dat is veranderd.'

Vrijdag komt de VN-commissie met haar conclusies. Wat kunnen we daarvan
verwachten?

'Het is speculeren wat er precies uitkomt over Zwarte Piet, maar het zou
verrassend zijn als de commissie oordeelt dat Piet mag blijven zoals hij is.
Daarvoor was er te veel kritiek. Ik verwacht dat de commissie wijst op de
verantwoordelijkheid die de overheid heeft om verandering te stimuleren.'

Het oordeel van de commissie is overigens niet bindend, maar heeft wel gewicht,
zegt Boerefijn.

'Er is meestal ruimte voor interpretatie. De commissie gaat formuleren wat ze
problematisch vindt en geeft aanbevelingen voor de richting die ze vindt dat we
op moeten. Hoe Nederland daar precies uitvoering aan gaat geven, moeten we
vervolgens zelf bepalen.'

'Het kan best zijn dat het een onschuldige traditie was, maar het gaat om nu'




Bekijk de oorspronkelijke pagina:

LOAD-DATE: 21 August 2015

LANGUAGE: DUTCH; NEDERLANDS

GRAPHIC: Ineke Boerefijn, beleidsadviseur

PUBLICATION-TYPE: Krant

JOURNAL-CODE: de Volkskrant


                    Copyright 2015 De Persgroep Nederland BV
                              All Rights Reserved

                              51 of 100 DOCUMENTS



                          Provinciale Zeeuwse Courant

                            14 augustus 2015 vrijdag

Zwarte Piet weer onder loep van VN

LENGTH: 408 woorden


De Verenigde Naties oordelen volgende week: is Zwarte Piet wel of niet in strijd
met internationale verdragen? - Comités in actie tegen 'slavernijfiguur'

ROTTERDAM -   De heikele kwestie rond Sinterklaas en Zwarte Piet, die Nederland
al jaren tot felle discussies leidt, is op de VN-agenda gezet na klachten van
maatschappelijke organisaties. Zij stellen dat Zwarte Piet mensen van Afrikaanse
komaf een negatief imago bezorgt.

De stichting Nationaal Monument Nederlands Slavernijverleden (NMNS) en het
Nederlands Juristen Comité voor de Mensenrechten hebben in juni en juli van dit
jaar rapporten ingediend, waarin zij hun beklag doen over de manier waarop de
Nederlandse overheid omgaat met de discussie rond Zwarte Piet.

Volgens stichting NMNS moet de VN de Nederlandse regering bewegen om 'de figuur
Zwarte Piet direct te ontmantelen.' Ook zou de overheid Zwarte Piet van de lijst
van immaterieel cultureel erfgoed moeten schrappen.

"Racisme is een probleem in Nederland", schrijft het Nederlands Juristen Comité
voor de mensenrechten (NJCM). Het comité hekelt de rol van de Nederlandse
politie bij de sinterklaasintocht in Gouda afgelopen jaar, toen 80 demonstranten
- soms hardhandig - werden gearresteerd. "De vrijheid van meningsuiting - zelfs
als de grote meerderheid van de

bevolking het er niet mee eens is - is een cruciaal goed in een democratie
waarin minderheden worden beschermd.

De maatschappelijke organisaties menen dat het vergoelijken van Zwarte Piet een
voorbeeld is van hoe Nederland wegkijkt van zijn koloniale verleden. "Slavernij
speelt een zeer bescheiden rol in de lesstof op Nederlandse scholen", stelt het
NJCM. "Daardoor weten veel Nederlanders maar weinig van deze donkere periode uit
onze geschiedenis. De overheid zou daar volgens de organisatie meer bekendheid
aan moeten geven. De behandeling in een VN-comité is het zoveelste hoofdstuk in
het Pietendebat, dat al jaren in alle hevigheid in ons land woedt.  Uiteindelijk
draaide de Hoge Raad een verbod terug. Wie zich uitspreekt over Zwarte Piet, kan
op heftige reacties rekenen. Tegenstanders ontvingen talloze bedreigingen.

Inmiddels is de decembertraditie al aan verandering onderhevig. De afgelopen
sinterklaasintocht verschenen voor het eerst gekleurde pieten. Het is niet voor
het eerst dat de VN zich buigt over Zwarte Piet. In 2013 deed een VN-werkgroep
onder leiding van de Jamaicaanse Verene Shepherd al onderzoek naar de knecht
vanSinterklaas.

LOAD-DATE: 13 August 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: PZ


                     Copyright 2015 Wegener NieuwsMedia BV
                              All Rights Reserved

                              52 of 100 DOCUMENTS



                                 AD/Groene Hart

                             9 juli 2015 donderdag

'Wij gaan niet buigen. Het is hún probleem'

BYLINE: DENNIS L'AMI

SECTION: Regio - Groene Hart; Blz. 3

LENGTH: 306 woorden


EVEN VRAGEN AAN Jeffrey Rijken-Provinciaal Statenlid PVV

Omdat zijn partij bang is dat Zwarte Piet verdwijnt, wil PVV'er Jeffrey Rijken
een fonds in het leven roepen om sinterklaasintochten te beschermen.

Waarom doet u dit?

"Een belangrijke taak van de provincie is het beschermen van het cultureel
erfgoed. Daarom willen wij ons inzetten om Zwarte Piet te behouden zoals hij nu
is. Dus met zwarte schmink, rode lippen en zwarte pruik. Om dat te steunen is er
een fonds nodig om de intochten te beschermen. Wij horen steeds vaker dat
gemeenten geen medewerking meer verlenen aan intochten."

Tegenstanders van Zwarte Piet willen vooral dat zijn uiterlijk verandert, niet
het karakter van dit kinderfeest. Wat zegt u tegen hen?

"Het is belangrijk dat het blijft zoals het is. Zwarte Piet veranderen betekent
een verdere inperking van de Nederlandse identiteit! Ik vind het vervelend voor
de kleine groep mensen die zich hierdoor gekwetst voelt, maar het is voor ons
een principekwestie. Zwarte Piet blijft voor ons Zwarte Piet."

De gebeurtenissen in Gouda van vorig jaar laten zien dat er beweging zit in het
beeld dat van Zwarte Piet bestaat. Ook in het buitenland klinkt regelmatig
kritiek. Voert u geen achterhoedegevecht?

"Nee. Wij gaan niet buigen. de Nederlandse identiteit mag niet nog verder worden
uitgehold. Als mensen er anders over denken is dat toch echt hún probleem."

Wat vindt u ervan dat jongetjes met Afrikaanse roots op straat voor Zwarte Piet
worden uitgescholden?

"Ach, het zijn kinderen die dat doen, die vinden Zwarte Piet juist cool.
Tegelijkertijd vinden ze de Sint een oude, seniele man. Zwarte Piet is de slimme
van de twee, dat is toch zo? Je kunt het dus ook opvatten als een compliment!
Daarnaast is het natuurlijk belachelijk als volwassenen kinderen voor Zwarte
Piet uitschelden."




VIEW ORIGINAL PAGE:

LOAD-DATE: 8 July 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADGH


                    Copyright 2015 De Persgroep Nederland BV
                              All Rights Reserved

                              53 of 100 DOCUMENTS



                                   Het Parool

                             27 juni 2015 zaterdag

Anti-Zwarte Pietenclub stort zich op Keti Koti

BYLINE: HANNELOES PEN

SECTION: Amsterdam; Blz. 23

LENGTH: 284 woorden


AMSTERDAM - Het is amper zomer, maar de anti-Zwarte Pietenclub maakt zich alweer
op om te protesteren tegen het traditionele kinderfeest. Dit keer wordt de
afschaffing van de slavernij ingezet.



Op Facebook staat een oproep om op 1 juli, tijdens de herdenking van de
afschaffing van de slavernij op Nederlands grondgebied, aangifte te doen tegen
Zwarte Piet. Het maatje van Sinterklaas zou aanzetten tot discriminatie. Tijdens
het Keti Koti Festival op het Museumplein heeft de politie, aldus de oproep,
speciaal een mobiele politiepost neergezet waar mensen aangifte kunnen doen.

Er worden zware termen ingezet: 'institutioneel racisme, structurele
ongelijkheid, misdaad tegen de menselijkheid'.

'De figuur van Zwarte Piet is een stereotiepe, beledigende, discriminatoire en
tot discriminatie aanzettende weergave van zwarte mensen,' aldus vier
organisaties - Nederland Wordt Beter, New Urban Collective, Zwarte Piet Niet en
Stop BlackFace - die Zwarte Piet als gemeenschappelijk strijdpunt hebben. 'De
figuur Zwarte Piet is gebaseerd op stereotiepe weergave van zwarte mensen in de
negentiende eeuw. Zijn verschijning refereert direct aan de Nederlandse
geschiedenis van kolonialisme en slavernij.'

Ook de NTR, die sinterklaasprogramma's uitzond, de Bijenkorf,  V&D , Blokker,
Bart Smit, Intertoys, Xenos, Hema en Albert Heijn zouden zich schuldig hebben
gemaakt aan discriminatie, omdat ze winkelversieringen van Piet hebben
opgehangen of chococoladepietjes hebben verkocht.

De politiebus staat er overigens, laat de politie desgevraagd weten, vanwege het
Keti Koti Festival. "Of wij tegen Zwarte Piet zijn? Daar doen wij geen
uitspraken over," aldus een politievoorlichter.




Bekijk de oorspronkelijke pagina:

LOAD-DATE: 27 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Parool


                    Copyright 2015 De Persgroep Nederland BV
                              All Rights Reserved

                              54 of 100 DOCUMENTS



                             AD/Rotterdams Dagblad

                              30 mei 2015 zaterdag

Zwarte Piet kan borst natmaken: nieuw offensief

BYLINE: EEFJE OOMEN

SECTION: Nieuws

LENGTH: 229 woorden


De tegenstanders van Zwarte Piet maken zich, na de verloren rechtszaak bij de
Raad van State vorig jaar, op voor een nieuw, nog groter offensief tegen de
knecht van Sinterklaas. Ze kondigen voor dit jaar nieuwe juridische stappen aan,
acties en demonstraties in onder andere Meppel; daar komt de nationale intocht.


De tegenstanders, verenigd in de groep 'Kick Out Zwarte Piet', roepen
medestanders op om op 1 juli, de dag van de afschaffing van de slavernij,
massaal aangifte tegen Zwarte Piet te doen bij de politie. Ook bundelen ze,
vertelt woordvoerder Jerry Afriyie, hun krachten om rechtszaken bij de civiele
rechter aan te spannen tegen comités, bedrijven en media die de omstreden figuur
nog inzetten. ,,Nederland blijkt een koppig land dus als er rechterlijke
uitspraken nodig zijn om Zwarte Piet écht uit te bannen, dan gaan we daarvoor
strijden.''

De organisatie van de intocht in Meppel geeft aan niet af te willen zien van
Zwarte Piet, maar wel nieuwe figuren toe te voegen. Volgens Afriyie is dat niet
voldoende. ,,Ik begrijp niet dat mensen denken dat ze Zwarte Piet na alle
debatten nog kunnen handhaven.''

Vorig jaar werd hield dezelfde groep in Gouda, waar toen de intocht was, ook een
demonstratie. Er werden zo'n negentig mensen gearresteerd. Dat de zaak is
geseponeerd, bewijst volgens Afriyie dat er niks mis met het protest was.




VIEW ORIGINAL PAGE:

LOAD-DATE: 29 May 2015

LANGUAGE: DUTCH; NEDERLANDS

GRAPHIC: Jerry Afriyie, woordvoerder van 'Kick Out Zwarte Piet'.
FOTO ANP

PUBLICATION-TYPE: Krant

JOURNAL-CODE: ADRD


                    Copyright 2015 De Persgroep Nederland BV
                              All Rights Reserved

                              55 of 100 DOCUMENTS



                              Dagblad de Limburger

                              30 mei 2015 zaterdag

Opnieuw offensief Zwarte Piet

BYLINE: door Eefje Oomen

SECTION: A; Blz. 4

LENGTH: 237 woorden


TEGENSTANDERS

AMSTERDAM   Tegenstanders van Zwarte Piet maken zich, na de verloren rechtszaak
bij de Raad van State vorig jaar, op voor een nieuw, groter offensief tegen de
knecht van Sinterklaas. Ze kondigen nieuwe juridische stappen aan, acties en
demonstraties in onder meer Meppel. Daar komt dit jaar de nationale intocht.

De tegenstanders verenigd in de groep `Kick Out Zwarte Piet' roepen medestanders
op om op 1 juli, de dag van de afschaffing van de slavernij, massaal aangifte
tegen Zwarte Piet te doen bij de politie. Ook bundelen ze de krachten om
rechtszaken bij de civiel rechter aan te spannen tegen comités, bedrijven en
media die de omstreden figuur nog inzetten, vertelt woordvoerder Jerry Afriyie.
Nederland blijkt een koppig land, dus als er rechterlijke uitspraken nodig zijn
om Zwarte Piet écht uit te bannen, dan gaan we daarvoor strijden.

Daarnaast kondigt de groep nu al `een geweldloze demonstratie' in Meppel aan. De
organisatie daar heeft al aangegeven niet af te zien van Zwarte Piet, maar wel
nieuwe figuren aan de stoet toe te voegen.

Volgens Afriyie is dat onvoldoende.  Ik begrijp niet dat mensen denken dat ze
Zwarte Piet na alle debatten nog kunnen handhaven: het is kwetsend, beledigend
en racistisch.

De activisten overwegen ook demonstraties in andere steden.

De Raad van State wilde vorig jaar geen inhoudelijk oordeel vellen over het
vermeend racistische karakter van Zwarte Piet.

LOAD-DATE: 30 May 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: MGL-Dagblad-de-Limburger


           Copyright 2015 Media Groep Limburg / Dagblad De Limburger
                              All Rights Reserved

                              56 of 100 DOCUMENTS



                             AD/Rotterdams Dagblad

                            23 februari 2015 maandag

CNN heeft onze Zwarte Piet nu al in het vizier

BYLINE: JEROEN SCHMALE

SECTION: Nieuws; Blz. 8

LENGTH: 593 woorden


Filmer bindt strijd aan met 'beledigende karikatuur'

Voor Roger Ross Williams kan de discussie over Zwarte Piet niet vroeg genoeg
beginnen. De Amerikaanse documentairemaker van CNN bereidt een film voor over
dit 'dirty, little secret', waar Nederland volgens hem nog grote economische
gevolgen van zal ondervinden.

Hoe meer hij zich verdiept in het verschijnsel Zwarte Piet, hoe schokkender hij
het vindt. Roger Ross Williams (41) is een gelouterde documentairemaker in de
Verenigde Staten, niet in de laatste plaats omdat hij 5 jaar geleden een Oscar
won met zijn film Music by Prudence, over een gehandicapte Zimbabwaanse
muzikante.

De oud-winnaar liet het Oscar-evenement dit keer schieten om in Amsterdam aan
zijn film te werken. De CNN-documentaire over Zwarte Piet moet eind dit jaar te
zien zijn. Zaterdag filmde Williams in de hoofdstad een bijeenkomst van de
actiegroep Kick Out Zwarte Piet, waar tegenstanders van Zwarte Piet
brainstormden over acties in dit jaar.

Nederland is geen vreemd terrein voor Williams; de liefde drijft hem de laatste
jaren steeds vaker naar Amsterdam. ,,Ik probeer nu ook een eigen
productiemaatschappij van de grond te krijgen en me hier een deel van het jaar
te vestigen. Ik had de afgelopen jaren wel iets van het bestaan van Sinterklaas
en Zwarte Piet meegekregen, maar nog niet veel. Vorig jaar was ik hier voor het
eerst in de sinterklaasperiode en toen ben ik me erin gaan verdiepen. Ik postte
foto's van Zwarte Piet op mijn eigen facebookpagina en vanuit Amerika kreeg ik
de ene na de andere geschokte reactie.''

Tijdens het internationaal documentairefestival IDFA in Amsterdam van november
raakten Williams en zijn Amerikaanse collega's niet uitgepraat over Zwarte Piet.
,,Het hoofd van CNN's filmafdeling zei bij een drankje: 'Hier moet je echt een
documentaire over maken. Dit moet de wereld weten'. En dat vind ik ook.''

Koloniaal

Williams maakt er geen geheim van dat hij persoonlijk geraakt wordt door de
helper van Sinterklaas. ,,Ik vind het een beledigende karikatuur, die
rechtstreeks verbonden is aan het koloniale verleden van Nederland - waar hier
al amper over gesproken wordt. Maar het is met name zo schokkend omdat de rest
van de wereld Nederland als progressief land ziet. Amerikanen die afbeeldingen
van Zwarte Piet zien, zijn niet alleen in shock; ze geloven het ook niet. Vooral
niet dat Zwarte Piet zo wijdverbreid is, dat dit één van de grootste nationale
feesten is. In een bepaald opzicht is hij het dirty little secret van Nederland,
want het is ook niet zo dat jullie deze traditie vol trots uitdragen over de
rest van de planeet.''

Williams verwacht dat Nederland iets zal merken van zijn film: ,,Als de wereld
deze praktijken ziet, kan dat grote gevolgen hebben voor het toerisme en dus ook
voor de economie. En vooral voor de manier waarop naar jullie land gekeken wordt
door mensen uit andere landen. Dat beeld van een uiterst progressief land zal
moeten worden bijgesteld.''

Met zijn camera- en geluidsman gaat Williams niet alleen langs bij de
tegenstanders van Zwarte Piet. ,,We willen natuurlijk beide kanten belichten,
dus we komen ook bij de mensen van het Pietengilde en van de Stichting
Sinterklaas Centrale, hier in Amsterdam. En ik interview politici, ik probeer
nog bij burgemeester Eberhard van der Laan binnen te komen. Ik wil vooral
begrijpen wat er gebeurt, hoe de traditie er tot in detail uitziet. Ik wil het
hele verhaal laten zien, dat is belangrijk.''

Deze praktijken zullen gevolgen hebben voor toerisme (-Roger Ross Williams (41))




VIEW ORIGINAL PAGE:

LOAD-DATE: 21 March 2015

LANGUAGE: DUTCH; NEDERLANDS

GRAPHIC: Roger Ross Williams: 'Zwarte Piet is zo schokkend omdat de wereld
Nederland als progressief ziet.'
FOTO GETTY IMAGES

PUBLICATION-TYPE: Krant

JOURNAL-CODE: ADRD


                    Copyright 2015 De Persgroep Nederland BV
                              All Rights Reserved

                              57 of 100 DOCUMENTS



                                   Het Parool

                            23 februari 2015 maandag

'Jullie zijn helemaal niet progressief'

BYLINE: JEROEN SCHMALE

SECTION: Nieuws; Blz. 9

LENGTH: 585 woorden


Zwarte Piet Amerikaanse filmer nu al bezig met documentaire over 'schokkend'
volksfeest

Voor Roger Ross Williams kan de discussie over Zwarte Piet niet vroeg genoeg
beginnen. De Amerikaanse documentairemaker van CNN bereidt een film voor over
dit 'dirty, little secret'.

Hoe meer hij zich verdiept in het verschijnsel Zwarte Piet, hoe schokkender hij
het vindt. Roger Ross Williams (41) is een gelouterde documentairemaker in de
Verenigde Staten, niet in de laatste plaats omdat hij vijf jaar geleden een
Oscar won met zijn film Music by Prudence, over een gehandicapte Zimbabwaanse
muzikante.

De oud-winnaar liet het Oscar-evenement dit keer schieten om in Amsterdam aan
zijn film te werken. De CNN-documentaire over Zwarte Piet moet eind dit jaar te
zien zijn. Zaterdag filmde Williams in de hoofdstad de bijeenkomst van de
actiegroep Kick Out Zwarte Piet, waar tegenstanders van Zwarte Piet
brainstormden over acties in dit jaar.

Nederland is geen vreemd terrein voor Williams; de liefde drijft hem de laatste
jaren steeds vaker naar Amsterdam. "Ik probeer nu ook een eigen
productiemaatschappij van de grond te krijgen en me hier een deel van het jaar
te vestigen. Ik had de afgelopen jaren wel iets van het bestaan van Sinterklaas
en Zwarte Piet meegekregen, maar nog niet veel. Vorig jaar was ik hier voor het
eerst in de sinterklaasperiode en toen ben ik me erin gaan verdiepen. Ik postte
foto's van Zwarte Piet op mijn eigen Facebookpagina en vanuit Amerika kreeg ik
de ene na de andere geschokte reactie."

Tijdens het internationaal documentairefestival Idfa in Amsterdam van november
vorig jaar raakten Williams en zijn Amerikaanse collega's niet uitgepraat over
Zwarte Piet. "Het hoofd van CNN's filmafdeling zei bij een drankje: 'Hier moet
je echt een documentaire over maken. Dit moet de wereld weten.' En dat vind ik
ook."

Williams maakt er geen geheim van dat hij persoonlijk geraakt wordt door de
helper van Sinterklaas. "Ik vind het een beledigende karikatuur, die
rechtstreeks verbonden is aan het koloniale verleden van Nederland - waar hier
al amper over gesproken wordt. Maar het is met name zo schokkend omdat de rest
van de wereld Nederland als progressief land ziet. Amerikanen die afbeeldingen
van Zwarte Piet zien, zijn niet alleen in shock; ze geloven het ook niet. Vooral
niet dat Zwarte Piet zo wijdverbreid is, dat dit één van de grootste nationale
feesten is."

"In een bepaald opzicht is Zwarte Piet het dirty little secret van Nederland,
want het is ook niet zo dat jullie deze traditie vol trots uitdragen over de
rest van de planeet."

Williams verwacht dat Nederland iets zal merken van zijn film: "Als de wereld
deze praktijken ziet, kan dat grote gevolgen hebben voor het toerisme en dus ook
voor de economie. En vooral voor de manier waarop naar jullie land gekeken wordt
door mensen uit andere landen. Dat beeld van een uiterst progressief land zal
moeten worden bijgesteld."

Met zijn camera- en geluidsman gaat Williams niet alleen langs bij de
tegenstanders van Zwarte Piet. "We willen natuurlijk beide kanten belichten, dus
we komen ook bij de mensen van het Pietengilde en van de Stichting Sinterklaas
Centrale, hier in Amsterdam."

"En ik interview politici, ik probeer nog bij burgemeester Eberhard van der Laan
binnen te komen. Ik wil vooral begrijpen wat er gebeurt, hoe de traditie er tot
in detail uitziet. Ik wil het hele verhaal laten zien, dat is belangrijk."

'Als de wereld dit ziet, kan dat grote gevolgen hebben voor het toerisme'




Bekijk de oorspronkelijke pagina:

LOAD-DATE: 23 February 2015

LANGUAGE: DUTCH; NEDERLANDS

GRAPHIC: Roger Ross Williams: 'Het is een beledigende karikatuur, die
rechtstreeks verbonden is aan het koloniale verleden.'
foto epa

PUBLICATION-TYPE: Krant

JOURNAL-CODE: Het Parool


                    Copyright 2015 De Persgroep Nederland BV
                              All Rights Reserved

                              58 of 100 DOCUMENTS



                             Washington Post Blogs

                      December 5, 2014 Friday 11:32 PM EST

4 reasons to reject the racist Dutch tradition of Zwarte Piet

BYLINE: Ishaan Tharoor

LENGTH: 926 words


Saturday marks the feast day of St. Nicholas. The day prior is one of the most
festive occasions in the Netherlands: the apex of the nation's tradition of
Sinterklaas, when the progenitor of the American Santa Claus, lofted atop a
white steed, distributes cookies and gifts to children with the aid of a gaggle
of helper minions.

The assistants -- some call them servants or even slaves -- are known as Zwarte
Piets, or Black Petes. Each year, myriad Dutch people wear frilly wigs, paint
their lips red and blacken their faces in fond emulation of the Zwarte Piet
character, known for his antic japes. Donning blackface is an act discouraged in
most Western societies, one with deeply racist connotations.

In a WorldViews piece last month, I looked at the growing backlash against the
Zwarte Piet tradition. Though a vast majority of the Dutch population support
it, there's an increasingly vocal activist community that wants the rest of the
country to wake up to the awkward bigotry embedded in the Zwarte Piet character.

Earlier this year, a Dutch filmmaker dressed up as Zwarte Piet and gamboled
around a park in London, much to the bemused horror of local residents. They,
including British celebrity Russell Brand, seem incredulous at the persistence
of the Dutch tradition. "Are you taking the piss," asks one London park-goer.
"This is offensive, this is terrible," says another.

Yet after I published my post on WorldViews, I was deluged with vitriol from
Dutch readers defending Zwarte Piet. For the sake of clarity, I've distilled the
main arguments hurled my way below into four points, and tried to rebut all of
them. Here's why one shouldn't be afraid to say that Zwarte Piet is unfit for
the 21st century.

It's about mythical figures, not black people. Many insisted that I was the
racist to even associate Zwarte Piet with "blackness." It's a legacy of pagan
times, one critic wrote -- the Zwarte Piets are wood spirits accompanying Woden.
Which is why they wear 17th-century minstrel attire and have afros, right?
Others say his skin is black from falling down a chimney -- but then why are his
clothes not also sooty?

Another more serious argument contends that Piets are supposed to be Moors --
North African Arabs -- brought on a ship from Spain by Sinterklaas. Even then,
that hardly makes it better: as WorldViews discussed in an earlier post, Moors
haunted the European imagination for centuries as a kind of spectral evil. If
you're a white European blackening your face as a Moor, you're still
stigmatizing the Other, and traipsing down the same slippery slope.

And let's be real, how is Zwarte Piet not about blackness? Examine these
19th-century and early 20th-century sketches of Zwarte Piet, from a beloved
Dutch children's book that has come to define the tradition. Look at this in the
larger context of Europe's depictions of Africans and the African body around
the same time. Then consider the Dutch history of slavery and the nation's
considerable role in establishing that grim trade across the Atlantic. Finally,
ask why there seems to be no trace whatsoever of Zwarte Piet in Sinterklaas
celebrations that take place in New York's historic Dutch heartland.

Minorities are fine with it. Sure, a few Dutch minorities have spoken up in
defense of the tradition. That doesn't diminish the offense taken by others.
Race is a complicated matter, particularly in those societies shaped by the
history of empire and slavery.

Do the voices of those saying the tradition is racist not matter? Should the
hundreds of protesters last month -- and the 90 who were arrested -- campaigning
against Zwarte Piet be ignored? This year, heeding protesters, Dutch expatriates
in Sweden opted not to represent Piet as a painted, black figure. (If he's just
a lovable trickster, why does he have to any one particular color?)

And it really doesn't help that some of the Netherlands' most controversial
bigots are Zwarte Piet's most outspoken fans.

It's a children's tradition that has no racist intent. This was a common
refrain. "We grew up with Zwarte Piet," it's "harmless." But just because you
don't think you're racist does not mean a custom you practice can't have racist
connotations. When many outsiders look on aghast with horror, it should be a
moment for reflection.

The simple fact that some things are "traditions" is never a justification for
their continued existence -- particularly, as my colleague Karen Attiah writes,
if "they were born during a time when people of color were relegated to being
lower-class citizens and especially if they perpetuate that prejudice."

Zwarte Piet may now be "a lame, thoughtless thing," writes American academic
John McWhorter. But it carries with it the "implication that all [the history
of] slavery and servitude and imperialism was some kind of cartoon." That is
enough cause to condemn it.

Look at how much more racist the U.S. is. Quite a few Dutch commenters on
Twitter and other platforms questioned whether an American publication has any
right to scold the Netherlands for racism given the U.S.'s far more glaring
history of racial tensions. The events of recent weeks have reinforced how far
Americans are from living in the post-racial society they sometimes dream they
inhabit.

But that can't shield other societies from rebuke. The Netherlands is widely
admired for its culture of liberalism and tolerance. But it has problems as
well. The U.S. had to move beyond its  and, perhaps in just this one instance,
the Dutch should pay attention.

LOAD-DATE: January 26, 2015

LANGUAGE: ENGLISH

PUBLICATION-TYPE: Web Blog


                       Copyright 2014 The Washington Post
                              All Rights Reserved

                              59 of 100 DOCUMENTS



                                 de Volkskrant

                           29 november 2014 zaterdag

Sunny Bergman en Zwarte Piet

SECTION: Opinie en Debat; Blz. 34

LENGTH: 1049 woorden


Verkeerd aanvalsobject

Sunny Bergman zegt dat mensen graag een symbool kiezen om hun woede op los te
laten (V, 26 november). Zij slaat daarmee de spijker op de kop: de tegenstanders
van Zwarte Piet doen immers niet anders. Maar zoals Dorien Pessers het onlangs
formuleerde: Zwarte Piet is een verkeerd gekozen aanvalsobject.

Racisme en discriminatie zijn er helaas nog, maar Zwarte Piet is 'geen spook uit
het koloniale verleden'.

De aandacht in de discussie zou moeten uitgaan naar echte discriminatie, zoals:
afgewezen worden voor een baan of geen toegang krijgen tot een
uitgaansgelegenheid wegens het hebben van een donkere huidskleur.

Zwarte Piet als kop van Jut hanteren is lekker makkelijk, maar gaat nergens
over. Eén keer per jaar een intocht en in de weken daarna zie je heel af en toe
een Zwarte Piet op straat. Iedereen, ook de Amsterdamse rechtbank en het College
voor de Rechten van de Mens, praat elkaar na: Zwarte Piet is een negatieve
stereotypering van de zwarte mens.

Hoezo negatief? Zwarte Piet is geen domme knecht, maar een vrolijke figuur, die
danst, zingt en snoepgoed uitdeelt aan de kleintjes. Je door Zwarte Piet
gekwetst voelen is zo bezien een hele kunst. Dan is het toch echt eigen keus als
je hem als symbool kiest voor je gekwetste gevoelens.

Herman van Eck, Voorschoten

Nederland versus VS

Wat is er zo bijzonder aan het geval van Michael Brown (Ten Eerste, 26
november)? Waarom zoveel woede om het schot op een crimineel in de nacht? En
waarom juist zoveel emotie om een kindervriend in het mooiste feest van
Nederland?

Omdat zij symbool staan voor onvrede en een symbool altijd karikaturaal is. In
de VS wordt dit symbolisme deels begrepen en worden het racisme en de
ongelijkheid als problemen erkend. In Nederland niet. Wij lijden aan het
autochtonenprobleem: de weigering van autochtone Nederlanders om in de spiegel
te kijken.

Itai Agur, Singapore

Omgang Niqaab

Het dromen van een niet-racistische utopie zoals Sunny Bergman doet (V, 26
november) is mooi, ernaar streven is onrealistisch. Gebrek aan kennis over
andere culturen zorgt nu eenmaal voor vooroordelen, maar het is de vraag of al
het gedrag dat daaruit voortkomt wel racistisch is.

Op station Utrecht Centraal stond ik eens te wachten op de trein naar Amsterdam.
Toen deze aankwam, dromde een grote menigte zich samen voor de deur. In de trein
stond een dame met een kinderwagen. Ze was gekleed in een niqaab en wilde
uitstappen. De normale automatische reactie is uiteraard: assisteren, door de
kinderwagen te ondersteunen.

Nu deinsden de mensen echter terug vanwege de gezichtssluier. Iedereen, behalve
ik. Ik liep meteen naar voren en pakte de kinderwagen vast omdat ik door mijn
reiservaring in Noord-Afrika en het Midden-Oosten wist dat het niet haram
(onrein) is om een strenge moslima in zo'n situatie te helpen.

Maar maakte dat al mijn medereizigers tot racisten? Natuurlijk niet! Mensen
hebben uiterlijke kenmerken, waarvan sommige aangeboren en andere behorend bij
een cultuur, of beide, en daarop baseren we ons gedrag jegens hen. Er ontstaan
pas problemen als vooroordelen zo heftig, hardnekkig en negatief zijn dat ze een
maatschappij ontwrichten. Het is goed dat de Sunny Bergmannen onder ons
dáártegen optreden, maar een te precieze houding nastreven zou nooit de
bedoeling moeten zijn.

Dat kan namelijk in de hand werken dat mensen die niet racistisch zijn bang
worden om racistisch gedrag te vertonen en juist daardoor niet in staat zijn tot
een gewone, soepele en vrije omgang met leden van andere culturele groepen.

Piet Vermeer, Amsterdam

Slavernijverleden

Kritiek op de figuur van Zwarte Piet is onvermijdelijk. Nog steeds ligt er een
spanning tussen blank en zwart om het van beide zijden nog niet verwerkte
slavernijverleden. Dat dit verleden zich, in steeds veranderende vormen, in het
heden voortzet, maakt het er niet gemakkelijker op. Maar hoe meer we dit gaan
ervaren als een gemeenschappelijke last, hoe gemotiveerder we zullen zijn om
naar een gemeenschappelijke aanpak te zoeken.

Dat kunnen we best zelf, zonder de inmenging van de VN. Die hebben met hun
adviezen de boel onnodig op scherp gezet. In plaats van een dialoog is een
loopgravenoorlog tussen voor- en tegenstanders van zwart schminken ontstaan. De
versmalling van het thema vormt een rookgordijn, waardoor veel inhoud
onopgemerkt blijft. Ik wens me een dialoog over het slavernijthema dat meer
recht doet aan onze morele en communicatieve verworvenheden. Als nazaat van de
daders ben ik heel benieuwd naar de verhalen van de nakomelingen van hun
slachtoffers.

Rien Kopmels, Alkmaar

Pijnlijke ontkenning

Persoonlijk voel ik mij totaal niet gediscrimineerd door Zwarte Piet. Ook al zie
ik nu als volwassene dat hij een karikatuur van een neger is: mij doet het niet
zo veel. Ik voel me echter wel beledigd als ik teksten voorbij zie komen met een
strekking als 'Zwarte Piet het land uit, dan alle zwarten het land uit'.

Want ik weet hoe het is om gediscrimineerd te worden en weinig is vervelender
dan te weten dat er mensen zijn die op mij neerkijken en mij minder waard vinden
omdat ik een allochtoon ben of een donkere huidskleur heb.

Het punt is niet of ik me al dan niet beledigd voel door Zwarte Piet, het punt
is dat er mensen zijn die zich wel gediscrimineerd voelen. Daar moeten we met
hen over praten, want het harde ontkennen dat deze of andere discriminatie
bestaat, is juist hetgeen dat pijn doet.

Vicky Amo-Addae, Elst

Verkeerde hype

De Zwarte Pieten-discussie blijft maar in hetzelfde kringetje ronddraaien.
Donkere mensen lijden onder het uiterlijk van Zwarte Piet, omdat racisten ze er
laagdunkend mee vergelijken. Ik ben, net als de rest van Nederland, opgegroeid
met Zwarte Piet en ik ben er, net als het overgrote gedeelte van Nederland, geen
racist van geworden.

Door het uiterlijk van Zwarte Piet te veranderen, verdwijnt het racisme niet. De
racisten zullen andere manieren vinden om donkere mensen te discrimineren. Ik
vind het verschrikkelijk dat donkere mensen racististisch worden behandeld
vanwege Zwarte Piet, maar degene die daarvoor moeten worden aangepakt zijn de
racisten en niet Zwarte Piet zelf.

Het feit dat deze discussie in België en in het Caribisch gebied niet speelt,
toont dat Nederland de verkeerde hype volgt.

Erwin van Geens, Haarlem




Bekijk de oorspronkelijke pagina:

LOAD-DATE: 9 February 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2014 De Persgroep Nederland BV
                              All Rights Reserved

                              60 of 100 DOCUMENTS



                                Leidsch Dagblad

                           29 november 2014 zaterdag

bestaat gewoon

BYLINE: HDC Media

SECTION: Mens

LENGTH: 1058 woorden


Eind volgend jaar zal hij een Oudejaarsconference doen. Maar nu zijn z'n boeken
'De cursus omgaan met teleurstellingen gaat wederom niet door' en 'Poëzie, zo
moeilijk nie' bij elkaar gebracht tot een kloek boek. En dan verscheen er ook
nog eens een Sinterklaasboek van Herman Finkers.

De Sint is weer in het land en cabaretier Herman Finkers komt met een nieuw
boekje over de goedheiligman: 'Sinterklaas en de arme kindertjes'. Hoewel nieuw,
hij schreef het twee jaar terug voor een bekend koffiemerk. Een geschenk in een
bepaalde supermarktketen als je er koffie kocht. Zolang de voorraad strekte. En
dat was niet zo gek lang. Zelf is het hem toen tenminste niet gelukt die manier
dat boekje in handen te krijgen. ,,Ik heb het geprobeerd, maar er was direct al
geen exemplaar meer in voorraad.''

Discussie  Dat is nu anders. Volgens het contract mocht hij het na twee jaar
zelf in de in de handel brengen, als het anders zou worden vormgegeven. Hij liet
het opnieuw illustreren, ditmaal door Kirsten van de Berg en vond een uitgever.
Het boekje gaat voorbij aan de Zwarte Pieten discussie. ,,Dat speelde twee jaar
geleden helemaal nog niet zo sterk. Maar uiteindelijk sluit dit verhaal er wel
goed op aan. Want het speelt heel lang terug. Er was maar één Zwarte Piet. En
aan het eind van het verhaal komen er drie Pietjes bij. Jongetjes die in de
schoorsteen hebben gehangen om tot rookvlees te worden verwerkt. De herbergier
wist ook wel dat je daar een varken voor in de schoorsteen moest hangen, maar
dat was duur. Arme jongetjes kosten niets. De Zwarte Piet uit het verhaal zegt:
'Die jochies zijn zo zwart door die schoorsteen, ze kunnen wel een zwarte
pieten-opleiding gaan doen'.''

Archetypen  Wat Finkers van die Pietenkwestie vindt? Je moet de kleur zwart bij
Piet noch verbieden, noch verplicht stellen, zegt hij. ,,Het verbaast mij dat
niemand nog over Sinterklaas is gevallen. We hebben het misbruik in de
katholieke kerk gehad, wat werd toegedekt door de bisschoppen, sommigen waren
zelf dader. En dan gaat uitgerekend op een kinderfeest een rooms-katholieke
bisschop kinderen op schoot nemen. Je zou zelf misbruikt zijn en kinderen
hebben, dan lijkt me dat veel erger dan een Zwarte Piet. Je kunt erop wachten
dat zoiets nog een keer gebeurt. Dan wordt alles geneutraliseerd. Dat wordt de
Sint een soort kerstman. Zwarte Pietjes worden clowntjes. Maar de kerstman
bestaat niet en Sinterklaas wel. Sint Nicolaas is een officieel door Rome
erkende bisschop. Weliswaar niet uit Spanje, maar uit Turkije en begraven in
Italië. Maar Sinterklaas en Zwarte Piet zijn archetypen, net als Ollie B. Bommel
en Tom Poes. Bommel en de bisschop zijn zogenaamd de machthebbers, maar ze zijn
een beetje dommig. Tom Poes moet steeds een list verzinnen en Zwarte Piet heeft
het grote boek. Sint is oud en vergeetachtig. Hij moet door Piet in het zadel
worden geholpen. Sinterklaas is zonder Zwarte Piet helemaal niets. Sinterklaas
is het bewuste en Zwarte Piet het onbewuste, dat het aanstuurt. Dat raak je
kwijt als je er clowntjes van maakt. Je moet het geen racistische invulling
geven, door Zwarte Piet krom Nederlands te laten praten. Zwarte Piet is zwart en
de meeste Surinamers ook. Maar door het feit dat Sinterklaas katholiek is,
beledigt hij de katholieken toch ook niet?''

Bovendien, bisschoppen hebben een leger, zegt hij. ,,De paus is de bisschop van
Rome, hij heeft een Zwitserse garde. Dat zijn trouwens mannen in Zwarte
Pietenpakken. En het is logisch dat Sint Nicolaas een Morenleger heeft. Maar dat
zijn geen slaven, dat zijn soldaten. Een eerbiedwaardig beroep. Daar is echt
niets racistisch aan. Ik word liever met Tom Poes vergeleken dan met Heer
Bommel.''

'Sinterklaas en de arme kindertjes' speelt zich af in een kerstachtige
atmosfeer. ,,Het heeft de sfeer van een kerstvertelling in de vorm van een
Sinterklaasverhaal. Het is zielig, ontroerend, er zitten fijnzinnige elementen
in en woordgrapjes. Bovendien heb ik er twee Sinterklaaslegendes in verstopt. Ik
vind het leuk om meerdere lagen aan te brengen. Ook al weet je dat niet, je
neemt het wel mee als je zo'n verhaal leest.''

Voor het schrijven van het verhaal had hij drie weken uitgetrokken, zegt hij.
Hij huurde een huisje met het idee te schrijven over de jeugd van Sint Nicolaas,
een jong Sinterklaasje. ,,Na drie dagen was ik er al uit. Een totaal ander
verhaal geworden.''

Vreemd  Ook verscheen een kloek Finkersboek van bijna 500 pagina's, de
samenvoeging van 'De cursus omgaan met teleurstellingen gaat wederom niet door'
en 'Poëzie, zo moeilijk nie'. Het eerste zijn verzamelde vertelsels, het tweede
verzamelde verzen. ,,Er blijft gek genoeg vraag naar mijn teksten op papier.
Vreemd. De teksten zijn allemaal vastgelegd, op cd, op dvd. Toch willen mensen
het ook op papier. Maar het zijn oorspronkelijk allemaal gesproken teksten. We
hadden eerdere boeken wel opnieuw kunnen laten uitkomen, maar ik vind het leuker
om het in een geredigeerde vorm te doen. Ik heb al die teksten doorgelopen en ik
heb er hier en daar wat aan veranderd. Wat ik te flauw vond heb ik weggelaten.
En ik heb Seth Gaaikema een keer veranderd in Paul de Leeuw.''

Het idee om 'De cursus' en 'Poëzie' samen uit te brengen, komt van de uitgever.
,,Ik vind het wel mooi dat het nu in een boek staat. Het gekke is dat in België
'Poëzie' veel beter werd verkocht dan 'De cursus'. In Nederland is dat precies
andersom. Het geeft mooi weer hoe ze in België naar cabaret kijken. De Belgen
beschouwen een conference als een aanloop naar een liedje. In Nederland vindt
men een liedje juist een onderbreking van een conference. Als je in Nederland
met een lied begint, denkt de zaal: oh, ja een liedje. Hoef ik niet naar te
luisteren. Wij zijn in dat opzicht een vrij plat volk. Zo gauw het rijmt, gaan
de oren dicht.''

In zijn laatste cabaretprogramma 'Na de Pauze', vertelt hij openhartig over zijn
ziekte. Daarin zei hij dat hij in 2002 een levensverwachting van tien tot
vijftien jaar had. ,,Dat klopte toen, maar de medische wetenschap staat niet
stil. En ik heb de mazzel dat bij mij veel therapieën wel aanslaan.''

Tekst: Ton Ouwehand Foto: Lenneke Veerbeek  'De Cursus & Poëzie'; uitg Thomas
Rap. Prijs: 15 euro

'Sinterklaas en de arme kindertjes'; uitg. Bookie-lookie. Prijs: 9,95 euro

LOAD-DATE: 28 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HDC_Leidsch


                Copyright 2014 HDC Media B.V. / Leidsch Dagblad
                              All Rights Reserved

                              61 of 100 DOCUMENTS



                               Nederlands Dagblad

                            28 november 2014 vrijdag

Zwart en Piet

BYLINE: Bram van de Beek http://nd.nl/columns

SECTION: Opinie

LENGTH: 703 woorden


column

Dr. Bram van de Beek is theoloog en emeritus hoogleraar Symboliek aan de Vrije
Universiteit. Hij schrijft op deze plaats maandelijks een column.

Wat een consternatie over Zwarte Piet! Iedereen heeft het over hem, tot de
Verenigde Naties toe. Zwarte Piet is het product van racisme, kolonialisme,
uitbuiting, minachting enzovoort. De voorstanders van 'houden zoals het was'
haasten zich om dit te ontkennen. Zwarte Piet is zwart van het roet uit de
schoorsteen. Hij heeft niets met racisme te maken.

Nu lijkt dat laatste me onzin als het gaat om de oorsprong van het feest.
Traditionele Zwarte Pieten zien er niet uit als schoorsteenvegers. Ze hebben dik
aangezette lippen en kroeshaar. Ze moeten er negroïde uitzien. Bovendien is Piet
toch echt de knecht, met wie Sinterklaasje binnenkomt. Die schoorsteen zal er
ook wel bij horen. Zo gaat dat met volkscultuurtradities. Allerlei elementen
kunnen zich daaraan hechten zonder dat die verder iets met elkaar te maken
hebben.

kleren van de adel

De kledij van Zwarte Piet wijst ook niet op negerslaven die naar Amerika werden
gebracht, maar eerder op de Moorse slaven van de Spaanse adel, die in de
zestiende eeuw in Nederland de dienst uitmaakte. Daarom komen Sint en Piet ook
uit Spanje. Men kan zelfs opmerken dat Piet de kleren van die adel draagt. Men
kan het feest zien als een bezweringsfeest om de bezetting te verwerken waarin
mensen naar Spanje gedeporteerd werden die in de ogen van de Spanjaarden niet
deugden: in de zak naar Spanje. Kortom, in de oorsprong van Zwarte Piet en zijn
karakteristieken speelt van alles mee.

Nu is het de vraag of we daarmee veel verder komen in de huidige discussie. Niet
alleen dat elk zijn eigen element uit deze grabbelton vist: de een de
onderschikte rol van Piet die aan de zwarte huidskleur is gebonden en de ander
de schoorsteen. Veel belangrijker is wat Zwarte Piet oproept. Een van de dingen
die je in de opleiding van talen leert, is dat je niet moet teruggaan op de
oorspronkelijke betekenis van een woord om de huidige betekenis te begrijpen.
Als iemand het over een paardenbloem heeft, denkt vrijwel niemand aan een paard
en bij een theedoek niet aan thee. Het gaat om wat het woord nú betekent. Zo
gaat het ook met culturele tradities: het gaat er niet om waar die vandaan
komen, maar wat ze nu doen.

Als het om Zwarte Piet gaat in het oude sinterklaasfeest, dan roept Zwarte Piet
plezierige gevoelens op bij kinderen. Hij is leuk en aardig en deelt van alles
uit. In generatie daarvoor had Piet zelfs gezag: hij had ook de roe. Piet was
geen underdog, maar besliste over je. Hij kon je zelfs in de zak naar Spanje
stoppen. Toen ik kind was, had Piet gezag. In de generatie van mijn kinderen was
Piet een aardige figuur. Als er een associatie met zwarte mensen was, dan was
dat in elk geval een positieve associatie. Het was ook geen vernederende
associatie, want Piet was zeker niet dom, juist heel praktisch, om de problemen
van de suffe Sint op te lossen.

vermaning van Paulus

Door de huidige discussie verandert dat, zeker als dat met de grimmigheid van
Gouda gepaard gaat. Zwarte Piet krijgt iets vervelends, iets naars, zelfs iets
bedreigends. Dat heeft blijkbaar met discriminatie te maken en met mensen met
zwarte huidskleur. Dat is de associatie die nú bij kinderen wordt opgeroepen.
Dat moeten de actievoerders tegen Zwarte Piet wel bedenken: wat een
cultuurfenomeen doet, hangt niet van zijn oorsprong af, maar hoe het nú
functioneert. En dan is Zwarte Piet er niet leuker op geworden. En de expliciete
relatie met zwarte mensen geeft het risico dat die er ook niet leuker op worden.

Dus degenen die protesteren de mond snoeren? Ook zij hebben beleving bij dit
cultuurfenomeen. En de discussie bestaat nu. De Zwarte Piet van de nieuwe
generatie is nu eenmaal een omstreden Piet. Wat hij vroeger was, is niet
relevant voor de huidige discussie. Misschien helpt het leren omgaan met deze
omstredenheid te leren omgaan met die andere omstredenheid: de multiculturele
samenleving. En voor christenen geldt er dan ook nog de vermaning van Paulus:
als ik daarmee een ander in de weg sta, dan zal ik in der eeuwigheid geen Zwarte
Piet meer spelen.

Het gaat niet om wat Zwarte Piet was, maar om wat hij nu is.

LOAD-DATE: 28 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ND


                     Copyright 2014 Nederlands Dagblad B.V.
                              All Rights Reserved

                              62 of 100 DOCUMENTS



                            Dagblad van het Noorden

                            25 november 2014 dinsdag
                              Editie Noord-Drenthe

Winkels voorzichtig met Zwarte Pieten

BYLINE: Mannus van der Laan

SECTION: In het Nieuws; Blz. 2

LENGTH: 842 woorden


REPORTAGE PIET EN DE MIDDENSTAND Als reclamefiguur heeft Zwarte Piet zijn beste
tijd gehad, blijkt uit een rondgang langs winkelcentra. Waar hij nog niet is
verbannen, is hij vooral aanwezig in de gedaante van een slingeraapje.

ASSEN/HOOGEZAND ,,Geen commentaar'', zegt de bedrijfsleider van Blokker op de
vraag hoe het filiaal in Hoogezand dit jaar met Zwarte Piet omgaat. ,,Daar moet
u het hoofdkantoor voor bellen." Zwarte Piet mag bij het koffieapparaat, in de
krant en op tv een veelbesproken discussieitem zijn, in de winkels staat hij dit
jaar aanmerkelijk minder op de voorgrond. Middenstanders houden niet van kleur
bekennen. Dat kost alleen maar klanten.

In het Blokkerfiliaal in het overdekte winkelcentrum De Hooge Meeren ligt het
speelgoed hoog opgestapeld. Blokker is klaar voor 'het heerlijk avondje', maar
veel Sinterklaaspromotie tref je niet aan in de zaak. Piet lijkt van de
aardbodem verdwenen. Pas na lang zoeken zien we hem afgebeeld op een
welkomstvlaggetje voor kleuters. Hij is niet zwart, maar bruin.

Bij boekwinkel Bruna is helemaal geen spoor van Piet. Er hangen alleen banieren
met 'De laatste Sintcadeaus'. Ook Wibra maakt nauwelijks reclame voor het
populairste kinderfeest van Nederland. Tussen de lekkernijen die bij de ingang
zijn uitgestald, zit zowaar een doosje marsepein in Zwarte Piet-verpakking maar
het valt nauwelijks op. De Hema is minder voorzichtig. Daar slingert Zwarte Piet
als een vrolijke aap aan een buis onder het plafond, waaraan ook pakjes hangen.

Voor de grote winkelketens is 5 december natuurlijk big business, dus
voorzichtigheid is troef. Hoe gaat zelfstandig ondernemer David Sarid van
Fantasia, die in Hooge Meeren sieraden en cadeaus verkoopt, ermee om? ,,Ik hou
wel van Zwarte Piet", zegt hij. Maar hij heeft geen merchandise in zijn winkel
opgehangen. ,,Dat is me te veel werk.''

Zelfs bij kindermagneet Bart Smit is amper een verwijzing naar Sinterklaas te
zien. Alleen achterin de zaak hangen een paar banners met het bebaarde hoofd van
de Sint. Bristol houdt het bij een simpele affiches op het raam met de tekst:
'Pak je Sintvoordeel'. Verder is in deze koopjes-

Er is geen Piet te bekennen in deze koopjeswinkel

winkel geen knecht te bekennen.

Een van de weinige winkels die wel flink uitpakken met Sint én Zwarte Piet is
snoepwinkel Jamin. ,,We willen ze niet missen'', verklaart de verkoopster. ,,Ik
mag het eigenlijk niet zeggen: wij wilden ze juíst. Zwarte Piet is Zwarte Piet
.''

Anders dan in de winkelpassage in Hoogezand, is rond het Koopmansplein in Assen
wel buitenreclame voor Sint en Piet aangebracht. Op een van de afbeeldingen in
een feestelijke straatoverspanning zien we Zwarte Piet pepernoten rondstrooien.
Het beeld hangt ook als gevelversiering boven de Prijsmepper, maar het zijn
vooral kerstprullaria in schappen voor de zaak die de aandacht van de klant
opeisen. 'December Feestmaand!', wordt hem ingepeperd.

Bij Warenhuis Vanderveen is Zwarte Piet geen taboe. Hier zweeft hij - mét
gewraakte oorringen - aan een staf boven de schappen. Nico Vanderveen vindt het
'gevoelige materie' waaraan hij liever geen woorden vuilmaakt. ,,Als iedereen
vindt dat Piet een ander kleurtje moet krijgen, dan doen we dat gelijk. Maar de
discussie loopt nog.''

Speelgoedwinkel Intertoys heeft ook nog een paar stoffen Zwarte Pieten in huis.
Maar bij de deur liggen de outfits ook al in de uitverkoop. 'Pieterpakken in
diverse maten' zijn afgeprijsd van 14,99 naar 9,99 euro. Te koop: gouden
oorbellen, zwarte schmink, vuurrode lipstick en zelfs de aloude roe. In
groothandelland lijkt de pietendiscussie ver weg.

Dagros-Brunsting in Beilen, een van de grotere groothandels in non-food, doet
net zulke zaken als andere jaren. ,,De pietenpakjes zijn ongeveer op, de zwarte
schmink gaat ook hard'', vertelt directeur George Snijder. ,,Zelfs de gouden
oorbellen gaan gewoon weg.''

Dat laatste zou wel eens te maken kunnen hebben met een kleine tegenactie op de
opgestoken storm. Terug naar de traditie dus. Snijder: ,,Ik denk dat veel mensen
ziek zijn van de oeverloze discussie.''

,,We vernemen weinig van extra vraag naar gekleurde schmink bijvoorbeeld.''
Huidsmeersels in alle kleuren van de regenboog vinden wel een beetje aftrek.
Niet dat Snijder er extra van heeft ingekocht anticiperend op De Discussie. Hij
heeft gewoon naar zijn koopmansgeest geluisterd. ,,We hebben gekleurde schmink
van de carnavalsafdeling naar het Sinterklaasassortiment overgeheveld. Dat spul
gaat gewoon twee maanden eerder de deur uit. That's it.'' Feest-Schuur in Emmen
houdt het op zwart en donkerbruin. Gouden oorbellen verkopen ze er ook, en - als
een van de weinige - een roe. De Pietenshop in Hengelo biedt ongegeneerd schmink
aan in de kleur 'negerbruin'. http://Feestartikelen.nl uit Zwolle waagt zich nog
wel aan de kleuren 'Indiaan', 'Chinees' en 'lijkenkleur'. Maar voor huidverf in
andere kleuren moet de koper zich wenden tot de categorie 'make-up' in de
feestwinkels. Zulke schmink heeft met Sinterklaas kennelijk niets te maken.

'Zelfs goudkleurige oorbellen worden gewoon gekocht'

LOAD-DATE: 24 November 2014

LANGUAGE: DUTCH; NEDERLANDS

GRAPHIC: ¬ Slechts hier en daar een bescheiden Piet. Foto Jilmer Postma

PUBLICATION-TYPE: Krant

JOURNAL-CODE: DVHN


    Copyright 2014 Noordelijke Dagblad Combinatie / Dagblad van het Noorden
                              All Rights Reserved

                              63 of 100 DOCUMENTS



                            Dagblad van het Noorden

                            25 november 2014 dinsdag
                            Editie Zuidwest-Drenthe

Winkels voorzichtig met Zwarte Pieten

BYLINE: Mannus van der Laan

SECTION: In het Nieuws; Blz. 2

LENGTH: 584 woorden


REPORTAGE PIET EN DE MIDDENSTAND

Als reclamefiguur heeft Zwarte Piet zijn beste tijd gehad, blijkt uit een
rondgang langs winkelcentra. Waar hij nog niet is verbannen, is hij vooral
aanwezig in de gedaante van een slingeraapje.

ASSEN/HOOGEZAND ,,Geen commentaar'', zegt de bedrijfsleider van Blokker op de
vraag hoe het filiaal in Hoogezand dit jaar met Zwarte Piet omgaat. ,,Daar moet
u het hoofdkantoor voor bellen." Zwarte Piet mag bij het koffieapparaat, in de
krant en op tv een veelbesproken discussieitem zijn, in de winkels staat hij dit
jaar aanmerkelijk minder op de voorgrond. Middenstanders houden niet van kleur
bekennen. Dat kost alleen maar klanten.

In het Blokkerfiliaal in het overdekte winkelcentrum De Hooge Meeren ligt het
speelgoed hoog opgestapeld. Blokker is klaar voor 'het heerlijk avondje', maar
veel Sinterklaaspromotie tref je niet aan in de zaak. Piet lijkt van de
aardbodem verdwenen. Pas na lang zoeken zien we hem afgebeeld op een
welkomstvlaggetje voor kleuters. Hij is niet zwart, maar bruin.

Bij boekwinkel Bruna is helemaal geen spoor van Piet. Er hangen alleen banieren
met 'De laatste Sintcadeaus'. Ook Wibra maakt nauwelijks reclame voor het
populairste kinderfeest van Nederland. Tussen de lekkernijen die bij de ingang
zijn uitgestald, zit zowaar een doosje marsepein in Zwarte Piet-verpakking maar
het valt nauwelijks op. De Hema is minder voorzichtig. Daar slingert Zwarte Piet
als een vrolijke aap aan een buis onder het plafond, waaraan ook pakjes hangen.

Voor de grote winkelketens is 5 december natuurlijk big business, dus
voorzichtigheid is troef. Hoe gaat zelfstandig ondernemer David Sarid van
Fantasia, die in Hooge Meeren sieraden en cadeaus verkoopt, ermee om? ,,Ik hou
wel van Zwarte Piet", zegt hij. Maar hij heeft geen merchandise in zijn winkel
opgehangen. ,,Dat is me te veel werk.''

Zelfs bij kindermagneet Bart Smit is amper een verwijzing naar Sinterklaas te
zien. Alleen achterin de zaak hangen een paar banners met het bebaarde hoofd van
de Sint. Bristol houdt het bij een simpele affiches op het raam met de tekst:
'Pak je Sintvoordeel'. Verder is in deze koopjes-

Er is geen Piet te bekennen in deze koopjeswinkel

winkel geen knecht te bekennen.

Een van de weinige winkels die wel flink uitpakken met Sint én Zwarte Piet is
snoepwinkel Jamin. ,,We willen ze niet missen'', verklaart de verkoopster. ,,Ik
mag het eigenlijk niet zeggen: wij wilden ze juíst. Zwarte Piet is Zwarte Piet
.''

Anders dan in de winkelpassage in Hoogezand, is rond het Koopmansplein in Assen
wel buitenreclame voor Sint en Piet aangebracht. Op een van de afbeeldingen in
een feestelijke straatoverspanning zien we Zwarte Piet pepernoten rondstrooien.
Het beeld hangt ook als gevelversiering boven de Prijsmepper, maar het zijn
vooral kerstprullaria in schappen voor de zaak die de aandacht van de klant
opeisen. 'December Feestmaand!', wordt hem ingepeperd.

Bij Warenhuis Vanderveen is Zwarte Piet geen taboe. Hier zweeft hij - mét
gewraakte oorringen - aan een staf boven de schappen. Nico Vanderveen vindt het
'gevoelige materie' waaraan hij liever geen woorden vuilmaakt. ,,Als iedereen
vindt dat Piet een ander kleurtje moet krijgen, dan doen we dat gelijk. Maar de
discussie loopt nog.''

Speelgoedwinkel Intertoys heeft ook nog een paar stoffen Zwarte Pieten in huis.
Maar bij de deur liggen de outfits ook al in de uitverkoop. 'Pieterpakken in
diverse maten' zijn afgeprijsd van 14,99 naar 9,99 euro.

'Zelfs goudkleurige oorbellen worden gewoon gekocht'

LOAD-DATE: 25 November 2014

LANGUAGE: DUTCH; NEDERLANDS

GRAPHIC: ¬ Slechts hier en daar een bescheiden Piet. Foto Jilmer Postma
Te koop: gouden oorbellen, zwarte schmink, vuurrode lipstick en zelfs de aloude
roe. In groothandelland lijkt de pietendiscussie ver weg. Dagros-Brunsting in
Beilen, een van de grotere groothandels in non-food, doet net zulke zaken als
andere jaren. ,,De pietenpakjes zijn ongeveer op, de zwarte schmink gaat ook
hard'', vertelt directeur George Snijder. ,,Zelfs de gouden oorbellen gaan
gewoon weg.'' Dat laatste zou wel eens te maken kunnen hebben met een kleine
tegenactie op de opgestoken storm. Terug naar de traditie dus. Snijder: ,,Ik
denk dat veel mensen ziek zijn van de oeverloze discussie.'' ,,We vernemen
weinig van extra vraag naar gekleurde schmink bijvoorbeeld.'' Huidsmeersels in
alle kleuren van de regenboog vinden wel een beetje aftrek. Niet dat Snijder er
extra van heeft ingekocht anticiperend op De Discussie. Hij heeft gewoon naar
zijn koopmansgeest geluisterd. ,,We hebben gekleurde schmink van de
carnavalsafdeling naar het Sinterklaasassortiment overgeheveld. Dat spul gaat
gewoon twee maanden eerder de deur uit. That's it.'' Feest-Schuur in Emmen houdt
het op zwart en donkerbruin. Gouden oorbellen verkopen ze er ook, en - als een
van de weinige - een roe. De Pietenshop in Hengelo biedt ongegeneerd schmink aan
in de kleur 'negerbruin'. http://Feestartikelen.nl uit Zwolle waagt zich nog wel
aan de kleuren 'Indiaan', 'Chinees' en 'lijkenkleur'. Maar voor huidverf in
andere kleuren moet de koper zich wenden tot de categorie 'make-up' in de
feestwinkels. Zulke schmink heeft met Sinterklaas kennelijk niets te maken.

PUBLICATION-TYPE: Krant

JOURNAL-CODE: DVHN


    Copyright 2014 Noordelijke Dagblad Combinatie / Dagblad van het Noorden
                              All Rights Reserved

                              64 of 100 DOCUMENTS



                                NRC Handelsblad

                            24 november 2014 maandag

Kamer moet juist wel praten over Zwarte P.

BYLINE: René Moerland

SECTION: Opinie; Blz. 9

LENGTH: 622 woorden


Niet héél Nederland maakt zich druk om Zwarte Piet. Er is in elk geval één
plaats waar het kinderfeest niet verstoord wordt: dat is de vergaderzaal van de
Tweede Kamer. Toen Kamerlid Martin Bosma van de PVV vorige week aandrong op een
debat met de minister van Cultuur, stelde PvdA-Kamerlid Jacques Monasch voor het
sinterklaasfeest te gaan vieren: ,,Ik heb geen behoefte aan een debat hierover
in dit huis". Hoe minder aandacht eraan wordt besteed, vond SGP'er Roelof
Bisschop, hoe beter het is. Hij kreeg bijval van het CDA. En VVD'er Arno Rutte
oordeelde: ,,Hoe minder wij ons als politici daarmee bemoeien, hoe beter het
is." Bosma kreeg alleen steun van de ex-PVV'ers Bontes en Van Klaveren.
Onvoldoende voor een debat.

Wat een wijze terughoudendheid opeens, van volksvertegenwoordigers die er buiten
de feestdagen prat op gaan in de Kamer te vertalen wat er in de samenleving
leeft. Dat Zwarte Piet onderwerp is geworden van politiek debat, kun je
betreuren, maar moeilijk ontkennen. Zelfs in een treincoupé kun je dezer dagen
meemaken dat passagiers spontaan kleur bekennen: wie is precies (,,wie Zwarte
Piet wil verwijderen moet zélf verwijderd worden"), wie rekkelijk: Piet moet
kunnen veranderen.

In de trein zat een man die volhield dat het ,,echt niet alleen Wilders" was die
opkwam voor Zwarte Piet. Hij kreeg géén bijval. Kennelijk was de coupé al
vergeten dat premier Rutte recent nog vond dat Zwarte Piet ,,nu eenmaal" zwart
is. CDA-Kamerlid Michel Rog speelde nog geen rol: hij had op dat moment nog niet
anti-Piet-activist Quincy Gario op Twitter een ,,graaipiet" genoemd, omdat die
een vergoeding vroeg voor een optreden bij CDA-jongeren.

Rog riep verontwaardigde reacties op, maar bij het CDA vonden ze dat zo'n grapje
moest kunnen. Je kunt mismoedig doen over over de CDA-bijdrage aan het debat
over Zwarte Piet: kennelijk liever op Twitter dan in de Kamer, en liever lollig
dan doordacht. Maar een onschuldig grapje was het niet. Het laat zien waar het
CDA mee worstelt, net als de andere partijen die geen Kamerdebat willen over
Piet: ze willen graag aan de kant staan van mensen die menen dat Zwarte Piet hun
is afgepakt, maar ze hebben geen antwoord op de PVV. Het lukt Wilders en de
zijnen weer de partij te zijn van de verliezers van zekerheden, Zwarte Piet
incluis. Dat is geen kleinigheid, want dit gaat bij uitstek om kiezers die CDA,
PvdA en VVD zo moeilijk nog kunnen bereiken, van wie de WRR en het SCP in hun
recente rapport over de Gescheiden Werelden tussen hoger en lageropgeleiden
waarschuwden: kijk niet op hen neer.

Maar dat is precies wat er gebeurt door mensen die het debat over Zwarte Piet
afwijzen. Lodewijk Asscher, de minister die zich het debat nog het meeste
aantrekt, schetste (niet in de Kamer, maar op tv bij Buitenhof) het dilemma waar
het kabinet en middenpartijen als het CDA en de PvdA voor staan. Ze willen de
kool en de geit sparen: de mensen die aan Zwarte Piet gehecht zijn niet nu
opeens vertellen dat ze eigenlijk altijd racistisch zijn geweest. En tegelijk de
mensen erkennen die zich door Zwarte Piet gekwetst voelen. Het lijkt een
redelijk standpunt, maar zoals het nu gaat, is het een verloren zaak.

Zwarte Piet heeft intussen een harde kern fans die hem willen bevriezen in
eeuwige zwartheid. Het staat in het PVV-wetsvoorstel over Zwarte Piet, dat ook
meldt dat ,,een aanval op Zwarte Piet" neerkomt op ,,een aanval op de
Nederlandse identiteit." Je kunt er om lachen, maar politieke conflicten liggen
niet in pure vorm in de samenleving te slapen om wakker gekust te worden.
Politici formuleren het idioom waar de politiek van leeft. Als de Kamer op een
dag het wetsvoorstel van de PVV bespreekt, hebben de zwijgende partijen de slag
om Zwarte Piet allang verloren.

LOAD-DATE: 24 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2014 NRC Media B.V.
                              All Rights Reserved

                              65 of 100 DOCUMENTS



                                  De Telegraaf

                           19 november 2014 woensdag

Niet alle zwarten ergeren zich aan Zwarte Pieten;
Brief van de dag

BYLINE: Stols, Margo

SECTION: WUZ; Blz. 18

LENGTH: 170 woorden


Het lijkt wel of alle donkere medemensen zich ergeren aan Zwarte Piet.

Maar wij staan midden in de donkere gemeenschap in Amsterdam-Zuidoost   we zijn
van Surinaamse afkomst   en merken dat het een heel kleine groep is die zich aan
het fenomeen Zwarte Piet ergert. We kennen bijna niemand die zich aan Zwarte
Piet stoort.

Veel donkere mensen zijn juist dol op Zwarte Piet, en toch wordt onze groep
weggezet als 'boeman'. De tegenstanders van Zwarte Piet zijn mensen die zich
altijd in de hoek van de gediscrimineerden gedrukt voelen. Al kleuren de Pieten
geel, dan zeuren ze na een tijdje nóg dat er een link is met het
slavernijverleden.

Overigens heeft Zwarte Piet géén kroeshaar, maar meestal grove krullen. En wij
donkere Nederlanders zijn toch niet zo pikzwart als Zwarte Piet?

Het is te gek voor woorden. Wie denkt dat alle zwarten tegen Zwarte Piet zijn,
moet zelf eens naar Amsterdam-Zuidoost gaan. Dan ziet u dat ook wij niet tegen
Zwarte Piet zijn.

Bryan en Latoya

LOAD-DATE: 18 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              66 of 100 DOCUMENTS



                            AD/Amersfoortse Courant

                            17 november 2014 maandag

Ouderwetse intocht

BYLINE: WICHARD MAASSEN

SECTION: Regio - Amersfoort; Blz. 1

LENGTH: 545 woorden


Publiek blij met zwarte pieten in entourage Sint

Met louter zwarte pieten en zonder een wanklank beleefden duizenden
Amersfoorters zaterdag een ouderwetse intocht van Sinterklaas. Al gaven clowns
en stripfiguren het feest net een ander tintje.

Weken van tevoren stond vast dat de pieten in Amersfoort en omliggende plaatsen
geen ander kleurtje zouden krijgen. Alleen in Soest hield het Sinterklaascomité
een slag om de arm. Maar zaterdag bleek dat ook daar Zwarte Piet heerste.

Opvallend in de Eemhaven was het grote aantal kinderen dat de Sint met
pietenmuts maar ongeschminkt, of hooguit met zwarte vegen op de wangen, stond op
te wachten. Een statement? Nee hoor, luidt de reactie van de meeste ouders. ,,Zo
worden ze minder vies.''

Roetvegen

Femke Tonneijck, moeder van de 4-jarige Linde, had echter wel degelijk
geworsteld met het 'kleurendilemma'. ,,Ik heb overwogen om roetvegen op haar
gezicht te doen. Sinterklaas is een feest voor iedereen, dus moet ook iedereen
zich daar goed bij voelen. Tradities veranderen nu eenmaal door de tijden
heen.''

Ze bleek een van de weinigen op de kade met een dergelijk afwijkend standpunt.
Voor de meeste (groot)ouders is de traditie heilig. ,,Waar zeuren ze over?''
roept een bozige Henk de Haas, present met dochter en 2-jarige kleinzoon. ,,Wat
heeft Zwarte Piet nou te maken met slavernij? Hou eens op, zeg! Het gaat om een
fictief verhaal. Zwarte Piet bestaat helemaal niet.''

Het sop is de kool niet waard, zeggen ook Daan en Gwen van der Lugt, ouders van
de 4 jaar oude Roemer. ,,We hebben hem gevraagd: welke kleur wil je, groen of
geel? Maar hij wilde per se zwart zijn. Toen wij klein waren, stonden we toch
ook niet stil bij de kleur van piet?''

Zelfs donkergetinte Amersfoorters koesteren Zwarte Piet. Nilayni Marta
bijvoorbeeld, geboren op Curaçao en moeder van een bijna 2 jaar oude zoon. ,,Ik
ben trots op mijn kleur en dus ook op die van Piet. Sinterklaas is een
kinderfeest, daar moeten volwassenen zich niet mee bemoeien.'' Waar ze heel
stellig in is: jonge kinderen die op straat 'Zwarte Piet' naar gekleurde mensen
roepen, moeten direct door hun ouders worden gecorrigeerd.

Bijzonder is het verhaal van Karen Marcus, voormalig adoptiekind uit Guatemala.
Zij groeide op in het destijds nog zeer blanke Hoogland, waar andere kinderen
haar uitscholden voor 'zwarte aap'. Desondanks kan Zwarte Piet bij haar geen
kwaad doen. Uit protest tegen de discussie over zijn verschijning heeft ze de
3-jarige Dean niet alleen pikzwart geschminkt, maar ook een zwarte krullenpruik
op gedaan. ,,Zwarte Piet heeft niets met discriminatie te maken. Er zijn wel
ergere dingen in de wereld om je druk over te maken.''

Clowns

Na een glorieuze ontvangst in de haven (gisteren bezocht hij ook nog
winkelcentrum Emiclaer) vervolgde de goedheiligman zijn zegetocht door de
binnenstad, met als traditionele eindbestemming de etalage van  V&D , zijn
slaapkamer. In zijn gevolg bevonden zich, behalve zo'n 250 zwarte pieten, clowns
en tal van animatiefiguren, zoals Spongebob en Dora Legopoppetjes; een knipoog
van het organiserend comité, Amersfoort Sinterklaasstad, naar de discussie over
de verschijning van Piet. Zo kreeg de optocht alsnog een anders gekleurd tintje.
" P5

Zwarte Piet

heeft niets met racisme te maken (-Karen Marcus)

LOAD-DATE: 10 February 2015

LANGUAGE: DUTCH; NEDERLANDS

GRAPHIC: Bijgestaan door alleen maar zwarte pieten arriveerde Sinterklaas
zaterdagmiddag in de Amersfoortse Eemhaven.
FOTO'S DESIRéE SCHIPPERS

PUBLICATION-TYPE: Krant

JOURNAL-CODE: ADAC


                    Copyright 2014 De Persgroep Nederland BV
                              All Rights Reserved

                              67 of 100 DOCUMENTS



                             taz, die tageszeitung

                            Montag 17. November 2014

Der Nikolaus will nichts gesehen haben;
NIEDERLANDE Proteste und Festnahmen überschatten den Sinterklaas-Einzug in Gouda
und Amsterdam. Im Streit um Zwarte Piet, die als rassistisch kritisierte
traditionelle Darstellung des Gehilfen des Nikolaus, sind die Fronten verhärtet

AUTOR: TOBIAS MÜLLER

RUBRIK: AUSLAND; S. 10

LÄNGE: 530 Wörter



HIGHLIGHT: NIEDERLANDE Proteste und Festnahmen überschatten den
Sinterklaas-Einzug in Gouda und Amsterdam. Im Streit um Zwarte Piet, die als
rassistisch kritisierte traditionelle Darstellung des Gehilfen des Nikolaus,
sind die Fronten verhärtet


AUS GOUDA TOBIAS MÜLLER

Der Streit um Zwarte Piet (Schwarzer Peter), den traditioneller Helfer des
Nikolaus in den Niederlanden, hat einen neuen Höhepunkt erreicht: Beim Einzug
des Sinterklaas (Nikolaus) in Gouda wurden am Samstag 90 Demonstranten
verhaftet. Die meisten gehörten der Gruppe  Kick Out Zwarte Piet  an, die in der
traditionellen Figur Hinweise auf Sklaverei und Kolonialismus sieht. Auch einige
Piet-Verteidiger wurden festgenommen. Die Kommune hatte zuvor ein
Demonstrationsverbot auf dem Marktplatz verhängt.  Kick Out Zwarte Piet  hatte
dennoch zu Protesten aufgerufen.

Es war ein bizarres Schauspiel: eine Kapelle intonierte die üblichen
Sinterklaas-Lieder, auf der Bühne vor dem Rathaus winkte Sinterklaas ein wenig
hilflos in die Menge, während sich in einer Ecke bereits beide Gruppen in die
Haare bekamen. Auslöser war ein Transparent mit der Aufschrift  Zwarte Piet is
racisme . Eine Polizeieinheit umzingelte die Demonstranten und drängte sie zum
Rand des Platzes ab. Bei einigen Verhaftungen gab es Handgreiflichkeiten.
Sinterklaas, der schlohweiße Heilige, wirkte ein wenig aus der Zeit gefallen,
als er bei der anschließenden Pressekonferenz sagte, er habe von alledem nichts
mitbekommen.

Proteste gegen Zwarte Piet gab es auch am Sonntag beim Sinterklaas-Einzug in
Amsterdam. Auf einem Platz abseits der Route versammelten sich nach einem Aufruf
von  Kick Out Zwarte Piet  mehrere Dutzend Demonstranten. Am Ende der Kundgebung
wurde eine Person festgenommen. Unbestätigten Berichten zufolge hatte der Mann
eine Bemerkung über das Königshaus gerufen.

Sowohl in Amsterdam als auch in Gouda waren unter den zahlreichen Pieten einige
in alternativen Kostümen. Manche sahen aus wie Clowns, andere hatten weiße
Gesichter, auch die viel diskutierten Käsepieten und Honigwaffelpieten waren
dabei. Andere trugen Rußspuren im Gesicht, weil die Figur der Legende nach durch
die Schornsteine klettert, um Kindern Geschenke zu bringen. Verteidiger des
Brauchs beziehen sich mitunter darauf, um das dunkle Gesicht des Zwarte Piet zu
erklären.

Die Proteste von Gouda und Amsterdam setzten den turbulenten Schlusspunkt unter
eine Woche, in der Verteidiger der beliebten Figur erleichtert aufgeatmet
hatten. Am Mittwoch hatte das höchste Verwaltungsgericht in Den Haag in einem
Berufungsprozess ein Urteil kassiert, wonach der Einzug in Amsterdam im Vorjahr
nicht hätte genehmigt werden dürfen. Streitpunkt war das möglicherweise
diskriminierende Äußere des Zwarte Piet. Das neue Urteil, wonach Kommunen nicht
zu solchen inhaltlichen Einschätzungen befugt sind, hatten Medien verkürzt als
Bestätigung wiedergegeben, dass an Zwarte Piet nichts Rassistisches sei.

In Online-Kommentaren und Postings äußerten derweil viele Niederländer Unmut
darüber, dass das Kinderfest zum Schauplatz einer politischen Auseinandersetzung
geworden sei. Daneben häuften sich einmal mehr rassistische Beschimpfungen der
Zwarte-Piet-Gegner.

Ein Kommentar der Tageszeitung Trouw bilanziert derweil, durch die verbissene
Auseinandersetzung sei Zwarte Piet inzwischen zu einem  Totempfahl der
niederländischen Kultur  geworden.

Es häuften sich erneut rassistische Beschimpfungen der Zwarte-Piet-Gegner

UPDATE: 16. November 2014

SPRACHE: GERMAN; DEUTSCH

PUBLICATION-TYPE: Zeitung


        Copyright 2014 Contrapress media GmbH Vervielfaeltigung nur mit
                          Genehmigung des taz-Verlags
                              All Rights Reserved

                              68 of 100 DOCUMENTS



                                   Het Parool

                           15 november 2014 zaterdag

Piet

BYLINE: SANDER DIKHOFF

SECTION: PS De wereld; Blz. 23

LENGTH: 366 woorden


Media


Lang, heel lang geleden waren Sinterklaas en Zwarte Piet bij ons thuis.
Sinterklaas vond ik een behoorlijk ontoegankelijk type, bars en autoritair.
Achteraf denk ik: het was de ongeschoren opa van Ivo Opstelten. Maar gelukkig
was Zwarte Piet erbij om het allemaal een beetje relaxed te houden. Zwarte Piet
was vrijgevig, sympathiek, empathisch, grappig en energiek. Een verademing.
Toegegeven, hij had een zak voor stoute kinderen, maar voor je daar in kon
belanden, moesten toch eerst al die cadeaus eruit en tegen die tijd was alles
alweer vergeten en vergeven.



Kortom, ik heb geen enkele negatieve associatie met Zwarte Piet. En tot niet zo
lang geleden was ik in de naïeve veronderstelling dat ook anderen er geen
aanstoot aan nemen. Een vriend van mij - zwarte man pur sang - presenteerde
bijvoorbeeld verscheidene jaren voor AT5 de Amsterdamse intocht van Sinterklaas.
Met heel veel Zwarte Pieten.

Ook dit jaar mag de intocht met Zwarte Piet. De Raad van State oordeelde deze
week dat burgemeester Van der Laan bij het afgeven van de vergunning helemaal
niet gaat over de vraag of Zwarte Piet 'een negatieve stereotypering is van de
zwarte man', zoals de rechtbank eerder oordeelde.

De cruciale vraag of Zwarte Piet racistisch is, staat juridisch nog open. Dat
het een lastige kwestie is, blijkt wel uit het feit dat aan de ene kant 'de
figuur Zwarte Piet als donkere metgezel van Sinterklaas' als Unesco Immaterieel
Erfgoed wordt bestempeld, maar aan de andere kant de VN 'niet kan begrijpen
waarom Nederlanders niet inzien dat dit een stap terug is naar de slavernij'.

Er komt natuurlijk nog een rechtszaak. Ik verwacht dat de rechter Zwarte Piet
niet zal verbieden. En toch is Zwarte Piet inmiddels onhoudbaar. Op zich
merkwaardig, want ik schat in dat de meerderheid hem wel wil houden. En het
fenomeen dat democratie heet, zegt dat de meeste stemmen gelden. Maar is dat
bevredigend? Nee, als een aantal mensen er aanstoot aan neemt, laat het dan
gaan. Je kunt mij niet wijsmaken dat een sprookjesfiguur je zo veel waard is. Of
je moet toegeven dat je PVV stemt en bang bent dat 'hunnie' het land overnemen.


Sander Dikhoff
Media-advocaat

s.dikhoff@parool.nl



LOAD-DATE: 22 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Parool


                    Copyright 2014 De Persgroep Nederland BV
                              All Rights Reserved

                              69 of 100 DOCUMENTS



                       Algemeen Nederlands Persbureau ANP

                        November 14, 2014 Friday 8:49 PM

Actie voor neutrale Zwarte Piet in België

BYLINE: HANS HEIJT

SECTION: BUITENLAND

LENGTH: 157 words


ZWARTE PIET

ANTWERPEN (ANP/BELGA) - Als het aan de Belgische activist Dyab Abou Jahjah ligt,
stellen ook de Belgen het uiterlijk van Zwarte Piet ter discussie. Movement X,
de burgerrechtenbeweging van Abou Jahjah, gaat het Antwerpse stadsbestuur
zaterdag bij de intocht van Sinterklaas vragen de traditionele Zwarte Piet
voortaan te vervangen door een neutrale en moderne versie.

Movement X stelt dat mensen met een donkere huidskleur Zwarte Piet in zijn
huidige vorm, met zwarte huid, kroeshaar, oorringen en dikke rode lippen, als
aanstootgevend en vernederend kunnen zien. Daarom roepen Abou Jahjah en zijn
medestanders de Antwerpse burgemeester Bart De Wever op een voortrekkersrol te
spelen bij het bedenken van een 'neutrale Piet', die niet voldoet aan de

,,karikaturale weergave van zwarte mensen''. Movement X wil uiterlijk half
januari 2015 met het Antwerpse stadsbestuur overleg beginnen over het
toekomstige uiterlijk van Zwarte Piet.

LOAD-DATE: November 15, 2014

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2014 Algemeen Nederlands Persbureau ANP
                              All Rights Reserved

                              70 of 100 DOCUMENTS



                              Appenzeller Zeitung

                          Donnerstag 13. November 2014

Kinderfreund oder Rassist?

AUTOR: HELMUT HETZEL

RUBRIK: S. 32

LÄNGE: 614 Wörter



HIGHLIGHT: Der Zwarte Piet begleitet in den Niederlanden jeweils den St.
Nikolaus, bringt die Geschenke - und hat ein

schwarzes Gesicht. Das höchste Gericht musste nun entscheiden, ob die Kunstfigur
schwarze Menschen diskriminiere.

DEN HAAG. Nach der Überlieferung kommt er jedes Jahr im November mit dem Boot
aus Spanien in den Niederlanden an, der St. Nikolaus. Begleitet wird der heilige
Mann mit der Bischofsmütze immer von seinem Assistenten, dem Zwarte Piet
(Schwarzer Peter). Der hat, wie es der Name schon sagt, ein pechschwarzes
Gesicht, trägt oft eine rote Ballonmütze und goldene Ohrringe, hat manchmal eine
Rute bei sich und wirft mit «Perpernoten», einem harten, runden Pfeffergebäck,
um sich. Kindern überreicht der Zwarte Piet die Geschenke, die ihnen St.
Nikolaus mitgebracht hat.

Das höchste niederländische Gericht, der Hoge Raad, musste gestern nun darüber
entscheiden, ob der Zwarte Piet ein Kinderfreund oder ein Rassist ist. Denn
einige Niederländer haben den Zwarte Piet verklagt. Sie meinen, die Kunstfigur
diskriminiere schwarze Menschen im allgemeinen und sei eine Anspielung auf die
Periode des Sklavenhandels, in der die Niederlande als Kolonialmacht eine
bedeutende Rolle spielten.

In erster Instanz hatte ein Gericht in Amsterdam den Klägern noch recht gegeben
und den Zwarte Piet eine «negative stereotype Figur» genannt. Die Richter des
Hoge Raad stellten nun fest, dass der öffentliche Auftritt des Zwarte Piet mit
dem St. Nikolaus nach geltendem Recht legal sei. Ob der Schwarze Peter
rassistisch oder diskriminierend ist - darüber sprachen sie sich nicht aus. Die
Gegner erwägen nun eine Klage vor dem Europäischen Gerichtshof für
Menschenrechte einzureichen, um doch noch durchzusetzen, dass es in den
Niederlanden in Zukunft keinen Zwarte Piet mehr gibt.

«Die Figur des Zwarte Piet basiert ganz eindeutig auf den Sklaven, die an Bord
unserer Schiffe von Afrika über den Atlantik nach Nord- und Südamerika
transportiert wurden», meint die Historikerin Yvonne Kuiper. «Auch die damaligen
Sklaven trugen goldene Ohrringe, mit denen nach ihrem Ableben ihre Beerdigung
bezahlt werden musste.» Viele Nachfahren einstiger Sklaven leben heute in den
Niederlanden. Sie stammen meist aus den niederländischen Überseegebieten in der
Karibik, den niederländischen Antillen und der einstigen Kolonie Surinam in
Südamerika. Einer dieser Nachfahren ist der gebürtige Surinamer Perez Jong Loy.
Er lebt heute in Amsterdam. «Der Zwarte Piet ist ein Symbol der Sklaverei. Er
muss weg. Ich werde so lange kämpfen, bis es ihn nicht mehr gibt», sagt er.
Perez Jon Loy trägt ein T-Shirt mit der Aufschrift: «Krieg dem Zwarte Piet.»

«Die Figur des Zwarte Piet basiert nicht auf dem Sklavenhandel», behauptet
dagegen der Historiker Arnold-Jan Scheer. «Sie ist viel älter und hat ihre
Wurzeln in den neolithischen Totenfesten und heidnischen Ritualen, bei denen man
sich die Gesichter schwarz färbte. Diese Rituale bestanden in Europa schon 3000
vor Christus.»

Ob Rassist oder nicht - der Zwarte Piet gehört zur niederländischen Kultur wie
der Käse zu Gouda.

In der Käsestadt Gouda soll denn auch in diesem Jahr der grosse festliche Einzug
des St. Nikolaus mit dem Zwarte Piet stattfinden. Der Stadtrat denkt nun darüber
nach, dem Zwarte Piet das Gesicht nicht schwarz, sondern gelb zu schminken - so
dass er aussieht wie ein Goudakäse. Auch das öffentlich-rechtliche Fernsehen der
Niederlande will den Zwarte Piet abschaffen. «Ich könnte mir sein Auftreten in
allen Regenbogenfarben vorstellen», sagte kürzlich eine Moderatorin.

Politisch korrekt wollen sich auch einige grosse niederländische Firmen
verhalten. Die grösste Einzelhandelskette des Landes, «Albert Heijn» will keinen
Zwarte Piet mehr in ihren Läden auftreten lassen. Auch andere Firmen kündigten
an: «Bei uns wird es keinen Schwarzen Peter mehr geben.» Trotzdem: Laut Umfragen
wollen 92 Prozent aller Niederländer weiterhin am Zwarte Piet festhalten.

UPDATE: Mittwoch 12. November 2014

SPRACHE: GERMAN; DEUTSCH

PUBLICATION-TYPE: Zeitung

ZEITUNGS-CODE: TBAT


                         Copyright 2014 Tagblatt Medien
                            Alle Rechte vorbehalten

                              71 of 100 DOCUMENTS



                                 Groot Rijswijk

                           13 november 2014 donderdag

'Hier blijft Zwarte Piet gewoon Zwarte Piet'Sinterklaas

LENGTH: 261 woorden


Sinterklaas gaat weer drukke tijden tegemoet. Hij komt aanstaande zaterdag aan
in Gouda en wordt zaterdag 22 november in Rijswijk verwacht.Foto: Tino van Dam

'Hier blijft Zwarte Piet gewoon Zwarte Piet'

Sinterklaas

Rijswijk - Zaterdag 22 november zet Sinterklaas voet aan vaste wal aan de
Cromvloetkade. De goedheiligman laat vanaf zijn stoomboot weten dat hij de
discussie over Zwarte Pieten, Stroopwafelpieten, Kaaspieten, Regenboogpieten of
de Gele 'Chinees' Pieten helemaal beu is. "In Rijswijk blijft Zwarte Piet gewoon
Zwarte Piet", meldt Sinterklaas luid en duidelijk.

"Ik heb me er eigenlijk een beetje aan geërgerd", vervolgt Sint Nicolaas. "De
kwestie kreeg veel te veel aandacht. Daarvoor ben ik niet ruim 300 jaar
geworden! En het vervelende was dat al die publiciteit rond Zwarte Piet het
onderwerp alleen maar versterkte. Vreselijk, nogmaals, in Rijswijk gaat niets
veranderen."

De Belg

"We hadden aan boord de Belgische radio aan en daar stelde een commentator
hardop de vraag 'Hoe krijg je het als land voor elkaar dat een rechter een
uitspraak moet doen over een sprookjesfiguur?' Onbegrijpelijk!" In Rijswijk zal
voorlopig niets veranderen. "Burgemeester Bezuijen vindt het allemaal ook
flauwekul. Hij neemt geen maatregelen tegen Zwarte Pieten", fluistert
Sinterklaas. Sint heeft nog een goed advies voor de talloze Hulpsinten in
Rijswijk. "Ik zal cadeautjes inkopen via internet niet verbieden maar doe zoveel
mogelijk je inkopen bij de gezellige winkeltjes in Oud Rijswijk en In de
Bogaard. Je wilt al die mooie dingen toch eerst met je handen voelen."

LOAD-DATE: November 13, 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: deWeekkrant


                   Copyright  2014  De Persgroep Nederland BV
                              All Rights Reserved

                              72 of 100 DOCUMENTS



                                 AD/Groene Hart

                           12 november 2014 woensdag

Fans van Zwarte Piet blij met schminklocatie

BYLINE: MAARTEN MOLENAAR

SECTION: Regio - Groene Hart; Blz. 2

LENGTH: 393 woorden


De actiegroep Pro Zwarte Piet is dolblij dat de voorstanders van dit personage
zaterdag tijdens de intocht van Sinterklaas waarschijnlijk in de Goudse
binnenstad mogen staan in plaats van buiten het centrum. ,,Het is daar veel
drukker en we kunnen dus ook veel meer kinderen schminken,'' zegt woordvoerder
Alex Rüter. De gemeente Gouda wil tijdens de intocht geen botsingen tussen voor-
en tegenstanders van Zwarte Piet in de binnenstad en ook geen verstoring van het
kinderfeest door luidkeels protest en spandoeken. Om die reden zijn twee
locaties buiten de centrumring aangewezen als plekken voor demonstraties.
Volgens Alex Rüter wil de actiegroep Pro Zwarte Piet daar echter niet naartoe.
,,We willen zo veel mogelijk kinderen zwart schminken en een afgelegen plek is
dan niet geschikt. Bovendien is onze schminkactie in Gouda geen demonstratie,
maar een evenement. Gelukkig bleek de gemeente gevoelig voor dit argument en
mogen we waarschijnlijk bij de Agnietenkapel, vlakbij de Goudse Markt, aan de
slag.''

Promotiemateriaal

De naar verwachting ongeveer veertig aanhangers van Zwarte Piet zijn er
zaterdagmorgen al om negen uur en willen doorgaan met schminken tot 's middags
half twee, het einde van het officiële gedeelte van de intocht van Sinterklaas
in Gouda. Alex Rüter benadrukt dat de actie van Pro Zwarte Piet vreedzaam is.
,,We willen beslist niet dat het kinderfeest wordt verstoord. Ik ben tijdens
deze dag namens onze groep zelf hoofd orde en handhaving en ik sta rechtstreeks
in contact met de politie, zodat ze heel snel ter plaatse kunnen zijn als er
toch een incident dreigt.'' De tegenstanders van Zwarte Piet, verenigd in het
initiatief Kick Out Zwarte Piet, hebben eerder aangekondigd dat ze zaterdag naar
de intocht van Sinterklaas in Gouda komen. Ze willen op de Markt een informele
bijeenkomst houden. Woordvoerder Jerry Afriyie gaf onlangs aan dat het geen
officiële demonstratie wordt en dat de gemeente hen daarom niet kan verbieden
naar de Markt te komen. Afriyie was gisteren niet bereikbaar om een toelichting
te geven op de laatste stand van zaken. Wel gaf hij aan dat hij zo'n tweehonderd
medestanders verwacht, die op een verstandige en vreedzame manier gaan
protesteren tegen het personage Zwarte Piet.

De gemeente Gouda zegt in gesprek te zijn met de actiegroep Kick Out Zwarte Piet
. ,,Meer kunnen we nu niet melden.''

LOAD-DATE: 9 February 2015

LANGUAGE: DUTCH; NEDERLANDS

GRAPHIC: Fans van Zwarte Piet willen zaterdag zoveel mogelijk kinderen zwart
schminken.
FOTO ANP

PUBLICATION-TYPE: Krant

JOURNAL-CODE: ADGH


                    Copyright 2014 De Persgroep Nederland BV
                              All Rights Reserved

                              73 of 100 DOCUMENTS



                       Algemeen Nederlands Persbureau ANP

                      November 12, 2014 Wednesday 8:34 PM

PVV dient wet in om Zwarte Piet te beschermen (2)

BYLINE: BOUKE BERGSMA

SECTION: BINNENLAND

LENGTH: 267 words


ZWARTE PIET

N i e u w bericht, meer informatie

DEN HAAG (ANP) - De PVV heeft woensdag in de Tweede Kamer een wetsvoorstel
ingediend dat moet garanderen dat Zwarte Piet zwart blijft. De 'Zwarte Piet-wet'
bepaalt dat gemeenten alleen mogen meewerken aan sinterklaasvieringen, waaronder
de traditionele intocht, als Zwarte Piet ook echt zwart is - of donkerbruin.
Daarmee worden anderskleurige pieten verboden.

PVV-leider Geert Wilders kondigde het wetsvoorstel half september al aan.
PVV-Kamerlid Martin Bosma schreef het voorstel met Wilders.

,,Er is een oorlog aan de gang tegen Zwarte Piet. Ministers en burgemeesters
zetten zich in om deze loyale helper een andere kleur te geven. Dat mag niet
gebeuren. Onze cultuur mag niet van hogerhand worden aangetast. Deze wet moet
Zwarte Piet beschermen'', aldus Bosma.

Wilders en Bosma vinden het onzin dat Zwarte Piet iets te maken zou hebben met
racisme of discriminatie. Artikel 1 van het wetsvoorstel luidt: ,,Een Zwarte
Piet heeft een egaal zwart of donkerbruin gezicht, rood geverfde lippen, zwart
krulhaar en goudkleurige oorbellen, en is gekleed in een fluweelachtig pak met
pofbroek en draagt een hoofddeksel met een gekleurde veer.''

Toen Wilders het wetsvoorstel aankondigde, kreeg hij weinig bijval van andere
partijen. Het CDA sprak van ,,de volgende episode in een weinig verheffende
discussie''. SP-leider Emile Roemer zei dat het opleggen van hoe tradities
gevierd moeten past bij een dictatoriaal regime en niet bij een vrije
samenleving. De VVD wees het plan op rijm af: ,,Zwijg met je gekrakeel en gedoe,
dan krijg je lekkers in plaats van de roe.''

LOAD-DATE: November 13, 2014

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2014 Algemeen Nederlands Persbureau ANP
                              All Rights Reserved

                              74 of 100 DOCUMENTS



                       Algemeen Nederlands Persbureau ANP

                      November 12, 2014 Wednesday 8:14 PM

PVV dient wet in om Zwarte Piet te beschermen

BYLINE: BOUKE BERGSMA

SECTION: BINNENLAND

LENGTH: 146 words


ZWARTE PIET

DEN HAAG (ANP) - De PVV heeft woensdag in de Tweede Kamer een wetsvoorstel
ingediend dat moet garanderen dat Zwarte Piet zwart blijft. De 'Zwarte Piet-wet'
bepaalt dat gemeenten alleen mogen meewerken aan sinterklaasvieringen, waaronder
de traditionele intocht, als Zwarte Piet ook echt zwart is - of donkerbruin.
Daarmee worden anderskleurige pieten verboden.

PVV-leider Geert Wilders kondigde het wetsvoorstel half september al aan.
PVV-Kamerlid Martin Bosma schreef het voorstel met Wilders.

,,Er is een oorlog aan de gang tegen Zwarte Piet. Ministers en burgemeesters
zetten zich in om deze loyale helper een andere kleur te geven. Dat mag niet
gebeuren. Onze cultuur mag niet van hogerhand worden aangetast. Deze wet moet
Zwarte Piet beschermen'', aldus Bosma.

Wilders en Bosma vinden het onzin dat Zwarte Piet iets te maken zou hebben met
racisme of discriminatie.

LOAD-DATE: November 13, 2014

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2014 Algemeen Nederlands Persbureau ANP
                              All Rights Reserved

                              75 of 100 DOCUMENTS



                                    De Faam

                           12 november 2014 woensdag

Discussie over Zwarte Piet is van alle tijden

LENGTH: 166 woorden


Discussie over Zwarte Piet is van alle tijden

Vorig jaar barste in alle hevigheid een discussie los over de vermeende
racistische aspecten van Zwarte Piet. Er werd verontwaardigd gereageerd, maar
ook heel erg verbaasd. Toch is een dergelijke discussie niet nieuw in onze
geschiedenis. In de jaren zestig van de vorige eeuw waren er al bezwaren tegen
Zwarte Piet. In 1981 kwam de eerste actie, vanuit de Surinaams-Nederlandse
gemeenschap. Een deel van hen wilde Sinterklaas vieren zonder Zwarte Piet. Een
paar jaar later werd er weer voor gepleit om het kinderfeest zonder Zwarte Piet
te vieren. In 1996 wilde het actiecomité 'Zwarte Piet = Zwart Verdriet' Piet een
andere kleur geven, maar dat is nooit aangeslagen. Een poging om in 1997 bij de
intocht in de Bijlmermeer alleen Bonte Pieten mee te laten lopen leidde tot veel
negatieve reacties. De discussie over Zwarte Piet is dus van alle tijden, maar
lijkt iedere keer weer weg te ebben om 10 tot 15 jaar later weer in alle
hevigheid op te laaien.

LOAD-DATE: November 11, 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: deWeekkrant


                   Copyright  2014  De Persgroep Nederland BV
                              All Rights Reserved

                              76 of 100 DOCUMENTS



                                   Het Parool

                           12 november 2014 woensdag

Pietendebat hoort niet in rechtszaal

BYLINE: PATRICK MEERSHOEK

SECTION: Voorpagina; Blz. 1

LENGTH: 444 woorden


Analyse: Raad van State oordeelt niet over eventueel racistische karakter van
Zwarte Piet


De Raad van State onthield zich vandaag van een oordeel over het karakter van
Zwarte Piet.

Het debat over Zwarte Piet is weer terug waar het hoort: in de samenleving. De
uitspraak van de Raad van State van vandaag past naadloos in de lijn die eerder
door burgemeester Eberhard van der Laan en vicepremier Lodewijk Asscher werd
uitgezet: bestuurders gaan niet over het uiterlijk van Zwarte Piet.



De Raad van State stelt in zijn uitspraak vast dat Amsterdam volgens het boekje
heeft gehandeld bij de afgifte van de vergunning voor de intocht van Sinterklaas
in 2013. Burgemeester Eberhard van der Laan heeft gelijk als hij stelt dat hij
geen inhoudelijk oordeel over het eventuele kwetsende karakter van Zwarte Piet
kan vellen.

Met de gemeente is de Raad van State van mening dat de burgemeester bij het
afgeven van een evenementenvergunning moet kijken naar eventuele risico's voor
openbare orde en veiligheid, en naar niets anders. Het vonnis van de rechtbank
dat het optreden van Zwarte Piet als negatieve stereotypering van de zwarte man
had moeten worden meegenomen in de afweging, is daarmee door de Raad van State
vernietigd.

De Raad van State heeft om dezelfde reden ook geen inhoudelijk oordeel willen
vellen over het eventuele discriminatoire karakter van de figuur van Zwarte Piet
. Staatsraad Jaap Polak verwees de tegenstanders voor een inhoudelijk oordeel
door naar de burgerlijke rechter. Zij kunnen een procedure aanspannen tegen de
organisatie van de intocht, die het besluit neemt over de aanwezigheid van de
honderden Pieten.

Het oordeel van de Raad van State zal er ongetwijfeld toe leiden dat de
tegenstanders van Zwarte Piet, die nog nadenken over een volgende stap naar de
rechter, met extra energie hun standpunt zullen uitdragen. Zowel voor zaterdag
tijdens de landelijke intocht in Gouda als zondag tijdens de intocht in
Amsterdam zijn vreedzame demonstraties aangekondigd.

"Ik ben niet teleurgesteld," zegt activist Quinsy Gario. Hij is tevreden over
het brede maatschappelijke debat dat is ontbrand sinds hij en andere
tegenstanders van Zwarte Piet vorig jaar de afgifte van de vergunning
aanvochten. "Het onderwerp staat duidelijk op de agenda."

Burgemeester Eberhard van der Laan zei vanochtend na de uitspraak dat hij blij
was niet als zedenmeester te hoeven optreden. "Dat laat onverlet dat ik besef
dat een aanzienlijk aantal Amsterdammers moeite heeft met Zwarte Piet. De
gesprekken over hoe we Piet minder zwart en minder knecht kunnen maken, gaan wat
mij betreft door zodra Sinterklaas weer naar Spanje is vertrokken."



LOAD-DATE: 12 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Parool


                    Copyright 2014 De Persgroep Nederland BV
                              All Rights Reserved

                              77 of 100 DOCUMENTS



                                    NRC.NEXT

                           12 november 2014 woensdag

Hoe kon het zo ver komen? Piet is zwart Zwarte Piet met blonde haren Laten we
alleen een roetveeg schminken Stroopwafelpiet Pro bontgekleurde compromispiet
Denk niet zwart Het Zwarte Pietenfeest moet minder zwartTegenstander Piet=
zeurpietZwarte Piet is racistisch Zwarte Piet is cultuur Kaaspiet Zwarte Piet
moet slimmer  Zwarte Piet is een moderne manager Een tekst over dgdfgd zwarte
piet ofgs ivn nv fddsmv mnzklfa niet Piet is een baas Piet mag geen onderdanige
knecht zijn Als racist in de beklaagdenbank xxx xx x xx x xxxxxxx
Sinterklaasfeest is gekaapt  Piet hoort bij Sint als Sancho Panza bij Don
Quichot Piet is Piet niet meer Zwarte Piet moet blijven Dieuwertje Blok brengt
verlossing Vandaag om 10.15 uur uitspraak Raad van State Spotternij als die van
Rutger Castricum maakt het debat moeilijk De discussie ontaardt in een
hysterisch dispuut  Stroopwafelpiet en Kaaspiet bij nationale intocht Piet, je
bent nog niet in het land, maar nu sta je al in de krant Rutte: dat Zwarte Piet
nu eenmaal zwart is, daar verander ik niets aan Kinderboeken kiezen voor de
compromispiet Google op 'Zwart' en 'Piet' en je staat midden in Kobani  We varen
recht op een regenboog af

BYLINE: Hans Nijenhuis en Tom Vennink

SECTION: cover; Blz. 1

LENGTH: 3005 woorden


Vandaag om 10.15 uur spreekt de hoogste bestuursrechter van het land zich uit
over Zwarte Piet. Een overzicht van hoe een jeugheld bij de Raad van State
belandde.

12 november 2011

Een steegje in het centrum van Dordrecht, precies drie jaar geleden. De stad is
volgepakt met mensen die wachten op de nationale intocht van Sinterklaas. Tussen
de menigte lopen vier jongens in T-shirts met het opschrift: 'Zwarte Piet is
racistisch'. Een paar agenten eist dat ze de shirts uittrekken, dat weigeren ze.
De agenten grijpen in. Een van de vier jongens wordt door vier agenten
hardhandig tegen de straatstenen gewerkt en krijgt trappen in zijn rug. Dan
begint het pas echt: een filmpje van de aanhouding gaat viral, met dank aan
GeenStijl.

13 november 2011

Het incident in Dordrecht komt ter sprake in Eva Jinek op Zondag. Heel eventjes
dan. Want VVD-politicus Hans van Baalen noemt het bij Jinek een ,,belachelijke"
discussie en Ivo Niehe vindt het ,,achterhaald". Alleen de zwarte zangeres
Giovanca wil het erover hebben. Ze had het als kind nooit prettig gevonden om in
de supermarkt toegeschreeuwd te worden met: ,,Zwarte Piet!". Jinek gaat door,
volgende onderwerp.

Ondertussen verspreiden mensen bij de intocht in Amsterdam pamfletten uit
solidariteit met de demonstranten in Dordrecht. Ook in de hoofdstad worden vijf
mensen aangehouden wegens het verstoren van de openbare orde.

Op internet stromen de reacties binnen op het arrestatiefilmpje. Dan komt de
eerste felle reactie uit de politiek, en wel van de regering van Curaçao.
Gevolmachtigd minister Sheldry Osepa, die in Den Haag zetelt, is ziedend. Hij
noemt de arrestatie vernederend, onacceptabel, maar vooral: racistisch. 'Een
skinheadachtige kaalgeschoren agent, samen met andere collega's, heeft gemeend
de pacifistische Quincy Gario te moeten aanhouden', schrijft Osepa. 'De
mishandeling van Gario is een klap in het ongeschminkte gezicht van onze zwarte
kunstenaars.'

14 november 2011

Quincy Gario, de zwarte jongen in witte sneakers die in het filmpje door vier
agenten aan zijn armen over straat wordt gesleept, wie is hij? Het Parool wijdt
een bericht aan Gario, die Amsterdams dichter en theatermaker blijkt te zijn,
geboren in Curaçao. Sinds de zomer voert hij al campagne tegen Zwarte Piet, met
een kunstproject. Nu, in november, haalt zijn project het nieuws. Dankzij de
arrestatie.

Ook landelijke kranten pikken de arrestatie op. NRC-columnist Margriet Oostveen
wijdt haar column eraan. Nederland wil geen discussie over het volksfeest,
schrijft ze spottend, 'want Nederland is weer 'in de ban van' Sinterklaas.
Nederlanders twitterden zaterdag al zo hysterisch over de intocht, dat
#intochtsinterklaas wereldwijd even één van de meest gebruikte woorden op
Twitter werd. Wat natuurlijk fier werd rondgetwitterd.'

15 november 2011

De donkere journaliste Liesbeth Tjon A Meeuw schrijft op de opiniepagina's van
Trouw dat ze zich voor het eerst uit durft te spreken over Zwarte Piet dankzij
de opgepakte demonstranten. 'Ze doen met hun campagne, wat ik jarenlang niet heb
durven doen en met mij heel veel andere mensen. Zij voeren een publiek debat
over het onderwerp Zwarte Piet. Een onderwerp waar mijn tenen al heel lang krom
van gaan staan.'

19 november 2011

In de week na de arrestatie verschijnen er tientallen artikelen over Zwarte Piet
. Journaliste Marcia Luyten, die nu Buitenhof presenteert, krijgt in de
weekendkrant van NRC twee volle pagina's voor haar betoog dat Nederland zijn
slavernijverleden 'onder ogen moet zien'. Ze oppert dat we Zwarte Piet alleen
kunnen behouden 'door zijn afkomst te erkennen - om hem daarna om te vormen tot
een schoorsteenveger, zonder kroes en dikke lippen.' Maar 'de spotternij van
Rutger Castricum' maakt dat volgens haar moeilijk.

Castricum, de PowNews-presentator, had een Afrikaanse man in Den Haag
aangesproken. ,,Bent u op 5 december vrij?", vraagt hij in het fragment. De
Afrikaanse man kijkt de verslaggever onbegrijpend aan. Rutger Castricum: ,,I'm
looking for a black piet." ,,Hoe bedoelt u?" vraagt de man. ,,Nou, ik heb op 5
december een Zwarte Piet nodig..." ,,Ach... het spijt me meneer...ik ben bang
dat dat niet gaat lukken." Castricum: ,,Volgeboekt zeker!" Dan wendt hij zich
tot een andere zwarte man: ,,Could you please polish my shoes?"

Ook De Telegraaf staat onverbloemd aan de kant van Zwarte Piet. Wie aan de
andere kant staat is een 'zeurpiet', schrijft de krant. 'Historici zijn het
erover eens dat Sinterklaas niets te maken heeft met het koloniale verleden van
Nederland. Verwijzingen naar gruwelijke slavernij zijn nergens op gebaseerd. Het
gaat hier om een eenvoudig en onschuldig kinderfeest dat ten onrechte verdacht
wordt gemaakt en waarbij niemand zich buitengesloten hoeft te voelen. (...)

'Zwarte Pieten vormen een onlosmakelijk onderdeel van een Hollands volksfeest
dat overigens samen met Koninginnedag al heel lang behoort tot de belangrijkste
tradities in dit land en zo mede vorm geeft aan ons nationale erfgoed. Daar
kunnen Zeurpieten niets aan veranderen.'

Het Nederlands Centrum van Volkscultuur zit ook niet op de discussie te wachten.
Het had Zwarte Piet en Sinterklaas net ingezonden voor een plek op de ranglijst
van immateriële erfgoederen van Unesco. De directeur zegt in de Volkskrant dat '
Zwarte Piet de afgelopen tien jaar ontzettend is veranderd. Hij is niet meer een
onderdanig persoon, maar een moderne manager.'

21 november 2011

'Het zou goed zijn als Piet de komende jaren vaker als slim wordt neergezet',
schrijft Trouw in een hoofdredactioneel commentaar. 'En als iemand die
uitdossing een beetje doorontwikkelt: graag.'

18 april 2012

In tegenstelling tot vorige jaren duikt de discussie over Zwarte Piet op in
april als het Openbaar Ministerie stelt dat de betogers in Dordrecht ten
onrechte zijn aangehouden. Ook de politie in Amsterdam had de betogers niet
moeten oppakken.

2 december 2012

Het pietendebat is losgebarsten vlak voor Pakjesavond. Dit jaar weer iets
nieuws: voor het eerst neemt een bestuurder openlijk afstand van Zwarte Piet.
,,Het Sinterklaasfeest is ooit begonnen zonder Zwarte Piet en het wordt tijd om
ermee door te gaan zonder Zwarte Piet", zegt de Amsterdamse wethouder Andrée van
Es. Als het aan haar ligt, maakt het geschminkte gezicht plaats voor een enkele
roetveeg.

22 oktober 2013

Nieuw jaar, nieuw pietendebat. Met dit keer cabaretier en hoofdpiet Erik van
Muiswinkel in de hoofdrol. ,,Een feest als Sinterklaas afschaffen, dat wil
niemand", vindt hij. ,,Racisme, ongevoeligheid en botheid afschaffen: dat kan
niemand. Maar dat moeten we op z'n minst willen. En Piet steeds minder zwart en
minder knecht maken: dat kan prima. Daar moeten we maar mee doorgaan. Het zou de
regering een voorwerp van aanhoudende zorg moeten zijn. En de regering, als het
om Sint en Piet gaat, dat zijn wij zelf."

24 oktober 2013

Het eerste Sinterklaasfeest met blauwe, gele, groene en rode Pieten.
Hoogezand-Sappemeer wilde het dit jaar anders doen, maar de organisatoren worden
bedreigd, anoniem. Het regenboogfeest gaat niet door. De discussie ontaardt in
een 'hysterisch dispuut', schrijft NRC Handelsblad. 'De anti-Zwarte Pietbeweging
heeft de Holocaust erbij gehaald om haar argumentatie dusdanig kracht bij te
zetten dat elke nuance in het rumoer verloren gaat.'

24 oktober 2013

Hoe zit het nou met de herkomst van Zwarte Piet? nrc.next brengt de geschiedenis
van Piet in kaart en zet op de voorpagina een korte samenvatting in het Engels
voor de VN-commissie die het verschijnsel onderzoekt: 'Dear mrs. Shepherd, there
are many misunderstandings about our Sinterklaas and Zwarte Piet . ( ) To help
you a little bit, we have asked one of our best journalists from the science
department to list these facts. This is what he found: already in the Middle
Ages Sinterklaas was a saint, who was revered and respected all over Europe.
Like other saints Sinterklaas had beaten the devil. Therefore he was depicted
quite often with a chained black devil at his feet. Later, in many parts of
Europe, it became customary to have Sinterklaas perform for children at the 5th
or the 6th of December, and to have him distribute gifts. (...) Around 1850 a
school teacher and poet from Amsterdam published a book with poems. The artist
who designed the illustrations in the booklet, changed the assistant into a
black man. After slavery was abolished in 1863, pictures started to appear of
Zwarte Piet with chained feet. When the book 'St. Nikolaas en zijn Knecht'
became a success, the publisher decided to have better illustrations made. The
new designer gave the servant stockings, knee breeches, a ruff and an elegant
cap with a feather.'

26 oktober 2013

Ruim duizend mensen demonstreren op het Malieveld in Den Haag: Zwarte Piet moet
blijven. Initiatiefnemer is Mandy Roos (16), die hiermee veel landelijke media
haalt en ook de Belgische en Franse pers. Aanleiding voor Mandy was dat haar
5-jarige zusje huilde omdat ze hoorde dat Zwarte Piet niet meer zou komen.

1 november 2013

De Amsterdamse burgemeester Eberhard van der Laan sluit zich aan bij Hoofdpiet
Van Muiswinkel. 'Krompraat, kroeshaar, dikke lippen, oorringen en onderdanigheid
bevestigen de door menigeen gevoelde band met slavernij en zijn daarom te
vermijden', schrijft Van der Laan. 'Zwarte Pieten met blonde haren,
overduidelijk geschminkte Pieten, Pieten met roetvegen, of gekleurde Pieten, het
is allemaal mogelijk.' Ook Sinterklaasliedjes moeten anders. Het is de bedoeling
dat Zwarte Piet ,,geleidelijk" wordt ontdaan van ,,racistische elementen".

15 november 2013

Sinterklaas komt aan. In Amsterdam is er stil protest van enkele tientallen
tegenstanders van Zwarte Piet. Sint wordt voor de zekerheid in sommige plaatsen
goed beveiligd. Bij de landelijke intocht in Groningen wordt hij vergezeld door
negen (onzichtbaar) gewapende politiepieten.

21 november 2013

De Verenigde Naties bemoeien zich ermee. Als het aan de VN ligt, moet de
Nederlandse regering de leiding nemen in de facilitering van het debat over
Zwarte Piet. Dat zou ,,begrip, wederzijds respect en een interculturele dialoog"
opleveren.

23 maart 2014

Premier Rutte zorgt voor een relletje door tijdens de persconferentie over de
Nuclear Security Summit in te gaan op een vraag over Zwarte Piet. Rutte: ,,Dat
Zwarte Piet nu eenmaal zwart is, daar verander ik niets aan". En: ,,Mijn
vrienden op de Nederlandse Antillen zijn heel blij met het feest van
Sinterklaas, omdat zij hun gezichten niet hoeven te schminken. Als ik Zwarte
Piet speel, ben ik dagen bezig om dat spul van mijn gezicht af te krijgen."

3 juli 2014

In hartje zomer oordeelt de rechter in Amsterdam dat de intocht van Sinterklaas
en Zwarte Piet inbreuk maakt op het privéleven van zwarte mensen. Burgemeester
Van der Laan heeft onzorgvuldig gehandeld toen hij de vergunning voor de intocht
van 2013 afgaf, zonder zich rekenschap van hun gevoelens te geven. Hij moet zijn
besluit daarom binnen zes weken herzien, mede met het oog op de intocht van
2014. 'Met name de rol van knecht en het uiterlijk en gedrag van Zwarte Piet
leiden immers tot het beeld dat zwarte mensen ondergeschikt en dom zijn', aldus
het vonnis.

De gemeente Amsterdam gaat in hoger beroep tegen de uitspraak. De hoogste
bestuursrechter, de Raad van State, zal zich er nu over buigen.

18 augustus 2014

'Zolang Sint en Piet niet aanzetten tot haat of oproepen tot geweld, kan de
overbelaste rechterlijke macht zich beter met dringende zaken bezighouden',
schrijft de Volkskrant. 'Politisering van de Sinterklaastraditie is het laatste
waarop kinderen zitten te wachten.' Zelden kreeg de krant zulke heftige reacties
als op dit commentaar, schrijft de ombudsvrouw van de Volkskrant later.

26 augustus 2014

Hema doet Zwarte Piet níét in de ban, bezweert het bedrijf in een verklaring op
zijn website. 'Er zijn nog steeds Pieten te vinden in het assortiment.' Hema
reageert daarmee op een mediastorm die losbarstte nadat Het Parool een dag
eerder schreef dat het bedrijf Piet wél uit zijn winkels zou bannen.

15 september 2014

Na Zwarte Piet moet ook de Gouden Koets anders, betoogt het Landelijk Platform
Slavernijverleden aan de vooravond van Prinsjesdag. Dat de rechter in Amsterdam
Zwarte Piet kwetsend vindt, kan niet zonder gevolgen blijven voor het uiterlijk
van de Gouden Koets, aldus het platform. Het gaat om het negentiende-eeuwse
zijpaneel op de Gouden Koets, Hulde der Koloniën van Nicolaas van der Waay met
halfnaakte Afrikaanse en Indonesische mannen die zich onderwerpen aan het
Koninklijk Huis en tropische waren aanbieden.

15 september 2014

Geert Wilders kondigt een Zwarte Pietenwet aan. Gemeentes, provincies en andere
overheden moeten verplicht met Pieten werken die echt zwart zijn. En wie
sinterklaasliedjes verandert, wordt vervolgd.

23 september 2014

De meeste gemeenten veranderen niets aan Zwarte Piet, schrijft NRC Handelsblad

10 oktober 2014

Bij de komende Sinterklaasintocht in Amsterdam zal ,,een substantieel deel" van
de Zwarte Pieten niet volledig geschminkt zijn, maar alleen een paar roetvegen
op het gezicht hebben, kondigt de burgemeester aan. De Pieten zullen geen
oorringen dragen en hebben geen ,,dik rood geschminkte" lippen. En ze mogen geen
onderdanige knecht zijn.

13 oktober 2014

Supermarktketen Albert Heijn adverteert met een gedicht in landelijke kranten:
'Lieve Piet, Je bent nog niet in het land, maar nu sta je al volop in de krant.
Je zou verbannen zijn uit de winkels van Albert Heijn. Van dat bericht lieve
Piet is helemaal niks waar. Je ligt volop in de schappen, net als ieder jaar.
Wij vinden je in zwart en andere kleuren reuze, maar laten aan heel Nederland de
keuze.'

14 oktober 2014

Stroopwafelpiet en Kaaspiet geven de landelijke discussie een nieuwe dimensie.
De twee zullen Sint helpen bij de nationale intocht in Gouda, de stad van
kaarsen, kaas en stroopwafels, zo maakt de burgemeester bekend.

16 oktober 2014

De Raad van State buigt zich over het beroep dat de burgemeester van Amsterdam
had ingesteld over de intocht van Sint. In de zitting wordt niet zozeer ingegaan
op het al dan niet racistische karakter van Zwarte Piet. Het gaat vooral over de
vraag of de burgemeester daarover bij het verlenen van een vergunning wel een
inhoudelijk oordeel moet geven.

NRC Handelsblad plaatst die dag een essay over Zwarte Piet op de voorpagina. Als
de kwestie echt zo onbelangrijk is, zoals veel mensen volhouden, waarom lopen
dan de gemoederen zo hoog op? 'Het heeft ongetwijfeld te maken met de
ingewikkelde verhouding die Nederland tot zijn nationale identiteit heeft',
schrijft redacteur Bas Blokker. 'Het zal komen doordat de natie geboren is uit
een godsdienstoorlog en dat we sindsdien spastisch doen over alles wat naar
zulke wezenlijke verschillen verwijst. Prinses Máxima constateerde simpelweg dat
'dé Nederlander niet bestaat', en bracht bijna een volksoproer teweeg.'

17 oktober 2014

De pietenstrijd lijkt gestreden, als je naar de kinderboeken kijkt, schrijft
recensent Thomas de Veen in nrc.next. 'In geen enkel nieuw Sinterklaasboek is
Piet dit jaar nog helemaal zwart. De kinderboekenschrijvers en -uitgevers lijken
er een statement mee te maken - vóór de bontgekleurde compromispiet.'

20 oktober 2014

Columnist René Cuperus schetst het probleem van de gemiddelde Nederlander in de
Volkskrant: 'Er is sprake van heftige polarisatie. Wie stelt dat Zwarte Piet
moet blijven, is een racist die het Nederlands slavernijverleden ontkent. Maar
wie Zwarte Piet wil veranderen of afschaffen, is iemand die landverraad pleegt
jegens de eigen cultuur. Tussen deze twee extreme, ongenaakbare posities, zit de
gemiddelde Nederlander ingeklemd. Wachtend op Dieuwertje Blok, het orakel van
het Sinterklaasjournaal.'

29 oktober 2014

,,De zwartepietendiscussie maakt overdreven veel los. Twee weken terug kreeg een
vrouw klappen van een Zwarte Piet-fan. Tik op Google de woorden 'Zwart' en '
Piet' in en je staat midden in Kobani", schrijft redacteur Maral Noshad Sharifi
in nrc.next. Zij vergelijkt emotionele reacties in Iran, het land van haar
moeder, met die in Nederland, haar land. 'Laten we ons boos maken over
belangrijke zaken, zoals jeugdwerkloosheid, armoede en discriminatie - maar níét
over de kleur schmink van Piet. En dan niet onze woede tonen op een hysterische
manier, maar - zoals gebruikelijk in Nederland - 'cool'.'

3 november 2014

Hagelslag en pindakaas worden vervangen door een stukje fruit bij het Nationaal
Schoolontbijt en opnieuw is een rel is geboren. 'Hagelslag is heilig!' kopt de
Telegraaf. Hagelslag hoort bij onze identiteit, en daar mag niemand aan komen.
In de discussie werd herhaaldelijk Zwarte Piet genoemd. Wéér wordt cultureel
erfgoed van ons afgepakt.

5 november 2014

Scholen met traditionele Zwarte Pieten bieden leerlingen 'geen
discriminatievrije onderwijsomgeving', zoals verplicht, zo stelt het College
voor de Rechten van de Mens in een uitspraak over de Utrechtse Kohnstammschool.
Er is sprake van 'een jaarlijks terugkerende negatieve stereotypering van mensen
met een donkere huidskleur die van een zodanige zwaarte is dat gesproken kan
worden van een fenomeen met discriminatoire aspecten.' De school hoeft zich dit
jaar niet aan te passen, omdat zij verkeert in een spanningsveld tussen voor- en
tegenstanders.

Gisteren

In het Sinterklaasjournaal is Piet toch zwart gebleven. Eerder hintte het
programma op een andere kleur toen Sint zei: ,,We varen recht op een regenboog
af." Er wordt veel gespeculeerd over het verdere verloop van het journaal. De
Pieten kunnen nog steeds van kleur veranderen, aangezien de stoomboot nog
onderweg is en alsnog op een regenboog kan varen.

Vandaag, 10.15 uur

Het is zover: de hoogste bestuursrechter van het land spreekt zich uit over
Zwarte Piet. De Raad van State oordeelt of Zwarte Piet discriminerend was bij de
intocht in Amsterdam van afgelopen jaar en of de burgemeester daar in de
vergunning rekening mee moeten houden. Zo ja, dan zou dat gevolgen kunnen hebben
voor de intocht van dit jaar. Dan is het geen keuze meer om Zwarte Piet te
veranderen.

Zwarte Pieten vormen een onlosmakelijk onderdeel van een Hollands volksfeest

LOAD-DATE: 11 November 2014

LANGUAGE: DUTCH; NEDERLANDS

GRAPHIC: illustratie hajo / illustratie Hajo

PUBLICATION-TYPE: Krant

JOURNAL-CODE: nrc.next


                         Copyright 2014 NRC Media B.V.
                              All Rights Reserved

                              78 of 100 DOCUMENTS



                                   Het Parool

                            11 november 2014 dinsdag

Begrip en onbegrip in een discussie over kinderfeest

BYLINE: HET PAROOL

SECTION: Het Laatste Woord

LENGTH: 1291 woorden


Zwarte Piet: Emoties lopen hoog op in dit debat

De Raad van State doet morgen uitspraak in een rechtszaak over Zwarte Piet. Over
geen ander onderwerp werden de afgelopen tijd zo veel en zulke bevlogen brieven
naar Het Parool gestuurd. Een greep uit de diverse reacties.

Enige traditie

Na oeverloze discussies besloten wij de enige traditie die ons rest overhoop te
gooien. Eeuwenoude kinderliedjes zullen worden herschreven en wie weet moeten
straks boeken met plaatjes van Zwarte Piet op de brandstapel.

Trouwens ooit een Surinamer met lippenstift, oorringen en een pofbroek gezien?

Jip Tuin

Begrip

Een jaar geleden had ik mijn naam hier niet onder durven zetten. De teamleden
van 'Zwarte Piet is Racisme', onder wie ik, zijn bedreigd en uitgescholden, en
als ik een stuiver kreeg voor elke 'ga terug naar je eigen land als het je hier
niet bevalt', had ik zonder monopolygeld de Kalverstraat kunnen kopen. Het heeft
me aangegrepen, maar na een tijdje realiseerde ik me iets belangrijks over de
oorzaak van die boosheid.

Veel landgenoten viel de boodschap dat Zwarte Piet racisme is rauw op hun dak.
Het was te laat voor uitleg en verdieping: Nederland was boos en schoot in de
verdediging. Ondertussen leek niemand te horen waar het echt om ging: dat er
landgenoten worden gekwetst door Zwarte Piet, die zijn oorsprong kent in een
tijd waarin zwarte mensen minderwaardig waren aan witte mensen.

Ik hoop dat onze overheid, politici en scholen gaan inzien dat zij het zijn die
onze samenleving heel kunnen maken. Door te onderwijzen over de volledige
Nederlandse geschiedenis, inclusief het koloniale verleden en de gevolgen
daarvan. Dan pas kan er begrip voor elkaar ontstaan.

Devika Partiman

Noord-Korea

Rechters, raden en burgemeesters, allen niet gekozen door het volk, maken niet
uit hoe wij Zwarte Piet optuigen. We leven niet in Noord-Korea, waar mannen
zelfs de haardracht van hun leider Kim moeten overnemen. En over vermeende
raciale stereotypen: ik ben homo en word jaarlijks meerdere malen met
homostereotypen geconfronteerd in films. Moet dat ook allemaal worden
gecensureerd totdat de homo's jaknikken? Die angstige, politiek correcte gekte
in dit land van onze overheid!

Theo de Huet, Amsterdam

Galeislaaf

Stroopwafelpiet! Kun je iemand nog verder vernederen? Zwarte Piet was al niet
zo'n aardige naam. Kaaspiet doet de deur dicht. En wat doet Sinterklaas om hem
in bescherming te nemen? Ik hoor hem niet. Hij steekt geen vinger uit, deze
sinterklaas die zelf niet deugt.

Klaas moet weg, Piet moet blijven. Ook als ie zwart is. En hij moet een knecht
krijgen die in rechte lijn afstamt van een Nederlandse, en dus zeer blanke,
zeeman die in de zeventiende eeuw door de Noord-Afrikaanse, Barbarijse zeerovers
is gevangengenomen en tot galeislaaf is gemaakt.

Jan Dirk de Block, Hilversum

Accepteren

Als je niet weet waar een discussie over gaat, houd dan je mening voor je. Als
je niet weet hoe Zwarte Piet zwart komt, omdat het je nooit is uitgelegd, maak
er dan niet zo'n drama van.

Of je bent van buitenlandse komaf: leg je dan neer bij de hier heersende
gebruiken en tradities. Zo niet, ga dan lekker terug naar je eigen land of zoek
een land waar jij je wel kunt verenigen met de daar geldende gebruiken en
tradities. Dit heeft niets te maken met discriminatie, maar met gezond verstand.


Tristan Shaw

Omdraaien

Ik sluit mij bij onze koning aan, ook ik kies voor de Sint. Heel wijs dat hij
zich niet mengt in de elk jaar terugkerende discussie. Het is jammer dat deze
ontstaat in onze democratie, in ons land.

Zou het niet mooi zijn als er gehoor wordt gegeven aan het verdriet, de pijn en
frustratie vanwege het zich gediscrimineerd en niet gehoord voelen en er kleine
aanpassingen worden gemaakt om dit te verlichten? Waarom kiest men niet voor het
realistisch schminken van roetvegen op gezichten van allerlei huidskleur in
plaats van het uitlokken van het naroepen van roetmop of Zwarte Piet als
Sinterklaas er aankomt?

Ik, lichtgetinte half-Hindoestaan, heb het meerdere keren meegemaakt. De eerste
keer als achtjarig kind toen ik net in Nederland was, en ook als volwassene. Het
gebeurde steeds door kinderen, de ouders corrigeerden niet, maar lachten erom.

De goedheilig man zou zich omdraaien in zijn graf (Myra, Turkije) als hij zou
weten wat er van zijn traditie is gemaakt.

Stan Raktoe, Amsterdam

Omslag

Nooit had ik de link gelegd tussen Zwarte Piet en een Surinamer. Nu kan ik er
bijna niet meer omheen. Overal wordt de vergelijking getrokken en wordt
Sinterklaas tot slavendrijver gemaakt. Juist deze link leggen is discriminatie.
Ooit zag ik alleen maar mensen, maar blijkbaar bestaan er zwarten en blanken.
Dat wist ik niet.

Nu tegenstanders van een Zwarte Piet zwarte mensen gelijk hebben gesteld aan
Zwarte Piet en het 'zwarten-zijn-altijd-onderdrukt'-argument toevoegden, zal het
niet lang meer duren voordat Zwarte Piet verdwijnt. Hiermee verdwijnt alleen
niet de discriminatie. Natuurlijk niet, want de tegenstanders benadrukken
constant dat zwart niet hetzelfde is als wit en bedrijven op die manier een
politiek van discriminatie.

Ik pleit voor een omslag in het debat omtrent Zwarte Piet. Laten we ons in de
toekomst richten op het voorkomen van werkelijke vormen van discriminatie, zoals
raciaal geweld of het weigeren van vrouwen voor een bepaalde baan. Dit zijn
zaken waar het publieke debat zich mee bezig hoort te houden.

Jelmer van Rees

In de zak

Burgemeester Eberhard van der Laan heeft besloten dat Zwarte Piet moet worden
aangepast. Hij reageert op een klein protestgroepje dat in staat is geweest veel
media-aandacht te genereren. De geleidelijke aanpassing van Piet is een slecht
idee, omdat Piet daardoor herkenbaar zal worden. Het resultaat zal zijn dat
Zwarte Piet helemaal verdwijnt.

Door de aanpassingen geeft Van der Laan de klagers min of meer gelijk. Ik kan
hier als (ex-hulp-)Piet dan ook geen andere conclusie aan verbinden dat Van der
Laan Zwarte Piet en zijn aanhang neerzet als racisten. Daardoor voel ik mij
persoonlijk gekrenkt en beledigd.

Ik kan alleen nog maar concluderen dat Van der Laan niet langer 'mijn'
burgemeester is en dat ik hoop dat zijn ambtstermijn uiterlijk 5 december
eindigt. Dan mag hij verdwijnen in de zak van Zwarte Piet.

Ton Jacobs, Amsterdam

Onhoudbaar

Het Nederlands Centrum voor Volkscultuur en Immaterieel Erfgoed stelt voor het
sinterklaasfeest met 'alle elementen die erbij horen' op de erfgoedinventaris te
plaatsen. Gaat men precies opschrijven hoe Zwarte Piet eruit moet zien, pikzwart
met dikke, zwarte krullen; dikke, roze lippen en een oorbel?

Het zwarte van Piet is lang voorbij zijn houdbaarheidsdatum. Degene die dat niet
snapt, begrijpt weinig van het Nederland van nu en de toekomst. Voor de 'blijf
af van ons kinderfeest'-groep zeg ik: denk je echt dat een kind het kan schelen
hoe Piet eruit ziet? Een mooi feest, onbevangen en zonder rare connotaties en
uiteraard met veel cadeaus vindt een kind veel belangrijker. Dat is het verschil
tussen een kind en een volwassene. Een kind is van nature onbevangen en klaar
voor vernieuwing. Mits de ouders het toelaten.

Ruwan Aluvihare

Paars

Wanneer kan de hele Pietendiscussie nou eens besloten worden met een universele
nieuwe kleurafspraak? Paars zou kunnen verhullen wie de assistent van
Sinterklaas is. Dan zingen we gewoon: 'Sinterklaas en Paarse Piet!'

Anne-Marie Bloemen

Oranje

Er is geen mooiere, betere en sterkere kleur dan oranje, dat ons Nederlanders
verbindt. Onze oranje sporters bestaan uit bruine, witte, gele, zwarte en rode
sporters. Oranje verbindt ons ook op Koningsdag. Sinterklaas is een oer-Hollands
feest. Hollandser kan het toch niet zijn als Piet de kleur krijgt die symbool
staat voor Nederlands trots?

Orlando Emanuelson




LOAD-DATE: 11 November 2014

LANGUAGE: DUTCH; NEDERLANDS

GRAPHIC: Wilbert van der Steen
Wilbert van der Steen
Wilbert van der Steen
Wilbert van der Steen

PUBLICATION-TYPE: Krant

JOURNAL-CODE: Het Parool


                    Copyright 2014 De Persgroep Nederland BV
                              All Rights Reserved

                              79 of 100 DOCUMENTS



                               Nederlands Dagblad

                            10 november 2014 maandag

Scholen passen uiterlijk Zwarte Piet amper aan

BYLINE: novum http://nd.nl/binnenland beeld novum / Jean-Pierre Geusens

SECTION: Geen

LENGTH: 278 woorden


Zwarte Piet blijft tijdens het sinterklaasfeest op basisscholen in veel gevallen
hetzelfde uiterlijk houden. Op slechts twee procent van de basisscholen gaat de
knecht van Sinterklaas er anders uitzien.

Dat bleek zaterdag uit onderzoek van vakbond CNV Onderwijs en het AD onder ruim
vierduizend CNV-leden.

De vakbond onderzocht in hoeverre de discussie over de vraag of Zwarte Piet
racistisch is invloed heeft op de sinterklaasviering op basisscholen. Ruim de
helft van de basisscholen verandert niets aan de viering, 42 procent weet nog
niet welke rol Zwarte Piet gaat krijgen. Van de respondenten vindt 57 procent de
pietendiscussie onzin. Scholen geven aan dat ze het feest niet veranderen omdat
de discussie bij hen niet speelt, ze Zwarte Piet niet racistisch vinden of omdat
ze niet aan een traditie willen tornen.

Op scholen met veelal donkere leerlingen wordt weinig aan het sinterklaasfeest
gedaan. 'Opvallend', aldus de onderzoekers. Scholen die wel het sinterklaasfeest
aanpakken doen dat veelal door naast Zwarte Piet ook andere pieten mee te laten
lopen. Op één school is het feest afgeblazen.

twee demonstratieplekken Gouda

De gemeente Gouda heeft twee plekken aangewezen waar demonstranten tijdens de
intocht van Sinterklaas volgende week terechtkunnen. Langs de route zijn
demonstraties niet toegestaan, liet burgemeester Milo Schoenmaker zaterdag
weten. Voor- of tegenstanders van Zwarte Piet die tijdens de intocht willen
demonstreren mogen dat alleen doen op het Schouwburgplein en het plein voor het
Huis van de Stad. &lt;

Utrecht

In het Belgische Vroenhoven, waar Sinterklaas zaterdag aankwam, is er geen
discussie over het uiterlijk van Zwarte Piet.

LOAD-DATE: 9 November 2014

LANGUAGE: DUTCH; NEDERLANDS

GRAPHIC: In het Belgische Vroenhoven, waar Sinterklaas zaterdag aankwam, is er
geen discussie over het uiterlijk van Zwarte Piet.

PUBLICATION-TYPE: Krant

JOURNAL-CODE: ND


                     Copyright 2014 Nederlands Dagblad B.V.
                              All Rights Reserved

                              80 of 100 DOCUMENTS



                                     Trouw

                            8 november 2014 zaterdag

Zwarte Piet is een belediging

BYLINE: JERRY 'KNO'LEDGE' AFRIYIE, DICHTER, MEDE-INITIATIEFNEMER 'ZWARTE PIET IS
RACISME'-CAMPAGNE

SECTION: Opinie; Blz. 26

LENGTH: 902 woorden


Met het debat over Zwarte Piet is er een beerput van onderhuids racisme
opengetrokken, vindt Jerry Afriyie, een van de initiatiefnemers van 'Zwarte Piet
is Racisme'.


De eerste keren dat ik voor Zwarte Piet werd uitgemaakt wist ik niet wat ik
terug moest zeggen. Het overviel me. De enige vergelijking die ik kon maken was
'Sinterklaas' terugschreeuwen naar de kinderen. Maar dat is natuurlijk geen
scheldwoord. Ik had geen stok om mee terug te slaan. Het duurde even voordat ik
op een ander woord kwam. Ik zag de schrik en woede op de gezichtjes van de
jongens en meisjes als ik 'varken' naar hen terug riep. Toen wist ik dat ik een
stok gevonden had om mee terug te slaan. Niemand vindt het leuk om voor iets
uitgemaakt te worden. Iets waarin je je totaal niet kan vinden. Het doet pijn.



De figuur Zwarte Piet is gebaseerd op de stereotyperende weergave van zwarte
mensen in de 19de eeuw. Dit volksvermaak is sinds zijn toetreden in het
sinterklaasfeest circa 1850 alleen maar in populariteit toegenomen, maar ook de
kritiek op deze figuur neemt alleen maar toe. Alleen valt deze laatste kritiek
al decennia lang niet in de smaak bij het land dat zichzelf prijst en andere
landen de les leert over tolerantie en vredelievendheid. Hoe vredelievend het
zich ook waant, het wordt gewelddadig als je zegt: doe je oogkleppen af. Door
dezelfde volwassenen die nu van de daken schreeuwen dat Zwarte Piet niet
racistisch is, kun je uitgemaakt worden voor Zwarte Piet. Bijvoorbeeld op de
werkvloer 'Daar heb je onze Zwarte Piet'. Of op sociale media, als onderschrift
bij een foto van Mandela: 'Hoofdpiet is dood'.

In groep 8, tijdens een schoolreis op Texel, werd ik 's avonds toegezongen: '
Zwarte Piet, wiede wiede wiet. Ik hoor je wel, maar ik zie je niet'. Een
onschuldige grap! Tenzij jij het zwarte kindje of de volwassene bent die gepest
wordt. Pesten is niet grappig. Ook niet als de meerderheid het gezellig en leuk
vindt of het niet als pesten classificeert. Ook niet als kinderen er om moeten
lachen. Kinderen lachen wel om meer stomme of onethische dingen.

In bochten wringen

Als het om Nederlands slavernij- en koloniaal verleden gaat, zijn zowel
historici als politici in dit land gehandicapt. Wij wuiven kritiek op de gouden
koets weg en weten ons in allerlei bochten te wringen om het denigrerende woord
'neger' te kunnen blijven gebruiken.

Neem nou onze premier Rutte, die op een vraag van een journalist antwoordde dat
Zwarte Piet zo heet omdat hij 'zwart is en niet groen of bruin'. En dat Rutte's
vrienden op de Antillen juist zo blij zijn met het sinterklaasfeest omdat zij
dan hun gezicht niet hoeven te schminken. Ik geloof best dat zijn 'friends on
the Dutch Antilles' het gezellig met hem hebben. Maar uit zijn opmerkingen maak
ik op dat onze premier geen kaas heeft gegeten van wat racisme werkelijk
inhoudt. Racisme kun je op verschillende manieren uitleggen, maar de kern is het
dehumaniseren van een groep mensen, in dit geval zwarte mensen. Van het
jaarlijks karikaturaal uitdossen van witte mensen kun je zeggen 'wij hebben het
gezellig hier', maar zoals de uitspraak van de bestuursrechter luidt: de figuur
Zwarte Piet leidt tot een negatieve stereotypering van zwarte mensen!

Wanneer zwarte Nederlanders racisme aankaarten is dat niet omdat wij het woord
'slachtofferrol' hebben uitgevonden. Het komt erop neer dat wij racisme niet
langer tolereren en onze kinderen een betere toekomst gunnen. De 'Zwarte Piet is
Racisme'-campagne is een wanhoopskreet voor verandering. Een verandering die de
samenleving keer op keer uitstelt met een sarcastische lach.

Men wil dat alles bij het oude blijft. Maar dan moet het oude wel goed zijn. Met
Zwarte Piet is dat niet het geval en ik maak mij zorgen over de toekomst van dit
land. Er wonen mensen in dit land die niet van dit land houden. En ze zijn niet
zwart. Ik heb het over witte mannen en vrouwen. Het welzijn van het land kan hen
gestolen worden, zo lang zij maar hun zin krijgen. Een land is net als een kind:
er moet voor gezorgd worden.

Nederland is niet racistischer dan andere landen, maar het is racistisch.
Nederland is niet anti-zwart, maar het heeft een racismeprobleem. Wij beledigen
mensen en kijken er niet van op. Wij gooien het woord neger rond alsof het de
gewoonste zaak van de wereld is.

Ook gebruiken wij het woord allochtoon alsof het een neutrale aanduiding is. Een
allochtoon is een persoon die in Nederland woonachtig is en van wie ten minste
één ouder in het buitenland is geboren. Als het een neutraal woord is, waarom
gebruiken wij het niet voor prins Claus en koningin Maxima? Waarom is Beatrix
geen allochtoon? Waarom is onze koning geen allochtoon? Er is niets neutraals
aan het woord allochtoon en daar vechten wij tegen. Wij vechten tegen de dubbele
standaard. Wij vechten tegen het eurocentrisch wereldbeeld dat het eigen beeld
verheft en het andere wegcijfert.

Niet langer wegkijken

De Zwarte Piet-discussie legt meer bloot dan een racistische traditie. Het lijkt
erop dat er met de discussie over Zwarte Piet een beerput vol onderhuids racisme
is opengetrokken. Fatsoenlijke huisvaders, moeders en jonge mannen en vrouwen
voelen zich gevrijwaard om hun onderhuids racisme te etaleren. Als de
verschillende acties en rechtszaken iets duidelijk hebben gemaakt, is het wel
dat men niet langer weg kan kijken van het Zwarte Piet-probleem, en het grotere
racismeprobleem dat daarbij hoort.



LOAD-DATE: 7 November 2014

LANGUAGE: DUTCH; NEDERLANDS

GRAPHIC: Bij de intocht vorig jaar werd al een Regenboogpiet gesignaleerd.
FOTO ANP

PUBLICATION-TYPE: Krant

JOURNAL-CODE: Trouw


                    Copyright 2014 De Persgroep Nederland BV
                              All Rights Reserved

                              81 of 100 DOCUMENTS



                             AD/Rotterdams Dagblad

                           6 november 2014 donderdag

'Zwarte Piet zit dieper'

BYLINE: MARJOLEIN KOOYMAN

SECTION: Regio - Rotterdam

LENGTH: 492 woorden


Nida-voorman El Ouali: Erfenis achterlijke cultuur

'Zwarte Piet is een erfenis van een achterlijke tijd en een achterlijke
cultuur.' Met dat statement zette fractievoorzitter Nourdin El Ouali van Nida
gisteravond de discussie over Zwarte Piet op scherp.

Vooral tegenstanders van de 'traditionele' Zwarte Piet beten gisteravond fel van
zich af in het door deze krant en Lokaal georganiseerde 010 Debat in het
Nationale-Nederlanden DE Café. ,,Sinterklaas heeft veel racisten als vrienden,''
beweerde El Ouali, die door zijn aanhang in het publiek werd toegejuicht.

De VVD nam daar ferm afstand van. ,,Dit gaat mij echt te ver'', aldus raadslid
Antoinette Laan. Zij wierp zich op als beschermvrouwe van de donkere metgezel
van Sinterklaas.

,,Vraag ook aan de Rotterdammer wat die wil,'' betoogde Laan. ,,72 procent wil
Zwarte Piet behouden. Kinderen genieten van het feest. Dat moeten we niet
verpesten.''

De liberale gaf aan dat om de uitspraak van de Amsterdamse bestuursrechter, dat
Zwarte Piet een 'negatief stereotype' is, in de VVD-fractie 'besmuikt werd
gelachen'. Aanpassing aan het uiterlijk moet volgens haar vanzelf gaan en niet
worden afgedwongen. ,,Ook niet door de rechter.''

Zelfs de politiek moet eigenlijk buiten de discussie blijven, stelde Laan. ,,De
volgende stap is dat de Partij voor de Dieren rendieren met kerst wil
verbieden.''

El Ouali noemde Zwarte Piet gisteravond echter 'onversneden racisme'. Het
'knechterige gedrag' van de metgezel van de Sint stamt volgens de Nida-voorman
af van de slavernij. ,,Ik heb Piet altijd raar gevonden. Later begreep ik
waarom. Het is een negatieve stereotypering.''

Gevoelens

El Ouali stelde gisteravond dat Laan gevoelens van Rotterdammers die zich
gekwetst voelen bagatelliseert.

Laan bestreed dat. Zwarte Piet is volgens haar niet de juiste aanleiding om een
discussie te voeren over het slavernijverleden. ,,Het is maar net wat je in Piet
wilt zien. Ik heb die negatieve connotatie er niet bij. Als hij opeens een ander
kleurtje heeft, denk ik niet dat deze discussie de lucht uit is. Het probleem
zit dieper.''

Het 010 Debat maakte duidelijk dat de discussie over Zwarte Piet nu ook in
Rotterdam in volle hevigheid woedt. Het debat was stijf 'uitverkocht'. Op 12
november doet de Raad van State uitspraak over het uiterlijk van Zwarte Piet.

El Ouali ziet het liefst dat de Rotterdamse Piet wordt aangepast zodat zijn of
haar gezicht bedekt is met roetvegen. ,,Als mijn buurman door de schoorsteen
gaat, komt hij er niet uit met kroeshaar, dikke lippen, grote ringen in zijn
oor, maar met vegen. Dat is voor mij de juiste Piet.''

Laan ziet daar niets in. ,,Bij een aanpassing van Zwarte Piet verandert de
essentie. Als kind zag ik Piet al een positief element van het feest. Hij gaf
cadeautjes en durfde dingen die ik niet durf. Ik zie ook geen aanleiding om Piet
te veranderen.''

Welke Pieten uiteindelijk op 15 november voet aan Rotterdamse bodem zullen
zetten, is nog niet bekend. " 2&3

LOAD-DATE: 5 November 2014

LANGUAGE: DUTCH; NEDERLANDS

GRAPHIC: Nida-voorman El Ouali en VVD-raadslid Laan stonden lijnrecht tegenover
elkaar.
FOTO SANNE DONDERS

PUBLICATION-TYPE: Krant

JOURNAL-CODE: ADRD


                    Copyright 2014 De Persgroep Nederland BV
                              All Rights Reserved

                              82 of 100 DOCUMENTS



                             AD/Rotterdams Dagblad

                           6 november 2014 donderdag

'Laten escaleren zinloos'

BYLINE: MARJOLEIN KOOYMAN

SECTION: Regio - Rotterdam

LENGTH: 823 woorden


GROTE ZWARTE PIETENDEBAT | Voor- en tegenstanders nog verdeeld over aanpassingen
traditie

Moet de metgezel van Sinterklaas zwart blijven, of krijgt hij een ander kleurtje
in de Maasstad? Gisteravond organiseerde deze krant samen met Lokaal het Grote
Zwarte Pietendebat. De emoties liepen af en toe hoog op.

De deelnemers en bezoekers van het Grote Zwarte Pietendebat moeten zich eerst
een weg banen door een groep jongeren van Identitair Verzet. Twintig leden van
deze rechts-radicale groepering verzamelden zich gisteravond voor de deur van
het Nationale-Nederlanden DE Café. Met een spandoek roepen zij op om af te
blijven van Zwarte Piet. ,,Om Poetin te citeren: minderheden moeten zich
aanpassen aan ons,'' zegt Floris Groeneveld van de rechts-radicale groep. ,,
Zwarte Piet is een onderdeel van onze cultuur. Daar is geen Pietendebat voor
nodig.''

Hoewel buiten de voorstanders protesteren, voeren binnen vooral de tegenstanders
van de donkere metgezel van de Sint het woord. Fractievoorzitter Nourdin El
Ouali van moslimbeweging Nida krijgt applaus als hij zegt dat Zwarte Piet een
erfenis is van een achterlijke tijd en een achterlijke cultuur. ,,Sinterklaas
heeft veel racisten als vrienden,'' stelt El Ouali. ,,Ik krijg regelmatig te
horen dat ik 'terug moet naar mijn eigen land, als Zwarte Piet mij niet
bevalt.'''

VVD-raadslid Antoinette Laan ziet in de donkere man die de cadeaus rondbrengt
juist helemaal geen aanleiding voor discriminatie. ,,Ik ervaar dat niet zo. Ik
zie iemand met een donkere huid en zwart haar. Een medemens. Iemand die samen
met Sinterklaas een mooi feest wil maken,'' zegt zij. ,,Leg niet met een
minderheid mensen die feest vieren iets op,'' aldus Laan.

Waar El Ouali kan rekenen op applaus, krijgt Laan regelmatig afkeuring van een
deel van het aanwezige publiek. ,,Er is een nieuw boek verschenen,'' bitst een
aanwezige tegen Laan. ,,Het heet 'empathie' lees het.''

De VVD'er zegt herhaaldelijk te betreuren dat de discussie rondom Zwarte Piet zo
'hard' is geworden. ,,Het zo hard maken en laten escaleren heeft geen enkel nut,
het is juist belangrijk hierover te debatteren.''

Afweten

Want waar de liberale dapper haar mannetje staat, liet Leefbaar Rotterdam het
afweten. Die partij zette in Rotterdam de discussie op scherp, maar zegde af
voor het debat. De partij maakte vorige maand in het openbaar nog een krachtig
statement voor Zwarte Piet, maar schrok daarna van de felheid van de
'anti-Pietenlobby'.

Leefbaar Rotterdam hing driehonderd Zwarte Piet-popjes aan lantarenpalen. Die
werden door tegenstanders losgerukt en enkelen zelfs verbrand.

Het ophangen van de poppen leidde tot ongekend felle reacties. Fractievoorzitter
Nourdin El Ouali van moslimbeweging Nida plaatste een foto op internet van een
donkere man opgehangen aan een boom, naast de Zwarte Piet van Leefbaar met de
tekst: 'Leefbaar doet Zwarte Piet eigenhandig de strop om.' ,,Ik vond het
aanstootgevend,'' legde El Ouali gisteravond uit. ,,En ik wilde met dit bericht
aangeven dat mensen deze associatie hebben.''

De felle reacties joegen Leefbaar zozeer de stuipen op het lijf, dat de lokale
partij besloot zich af te melden. ,,Onze veiligheid kan niet worden
gegarandeerd,'' stelde fractievoorzitter Anton Molenaar. ,,De anti-Pietenlobby
kent gevaarlijke deelnemers.''

Hoewel de emoties tijdens het debat af en toe hoog oplaaien, hoeft de aanwezige
beveiliging niet in actie te komen.

Leefbaar-raadslid Dries Mosch komt wel luisteren en mengt zich toch nog even in
de discussie. ,,Als iemand een blauwe Piet wil, mag dat van mij, maar naar de
rechter gaan is achterlijkheid van de grootste orde,'' stelt hij. ,,Wat er
allemaal niet over je heen komt als je een statement maakt voor Zwarte Piet.''

Veranderen

Volgens professor Alex van Stipriaan van de Erasmus Universiteit is die spanning
rond Zwarte Piet 'niet nieuw'. Hij wijst erop dat Piet door de jaren heen al
flink is veranderd. ,,Eerst was Piet erg agressief, totdat leerkrachten en
pedagogen daartegen protesteerden.''

Volgens hem was het zelfs zo dat een onderwijzer uit Strijen destijds een
doodsbedreiging kreeg.

Van Stipriaan pleit voor veranderingen van de traditie, zodat de link met
slavernij niet langer wordt gelegd. ,,Zwarte Piet is vormgegeven als een
Afrikaanse man. Als de knecht van Sinterklaas.''

Donkerbruin

Nico Kemp van Stichting Evenement in Nieuwerkerk aan den IJssel geeft aan een
beetje tegemoet te willen komen aan de veranderingen van Piet. ,,Onze Pieten
hebben bij de intocht geen dikke rode lippen, geen oorringen en sommigen dragen
een regeenboogpruik. En ze zijn bruin. Donkerbruin.''

In Rotterdam is het nog onduidelijk welke kleur de Pietjes hebben als zij
aankomen. De organisatie, in handen van het Rotterdamsch Studenten Corps, wacht
de uitspraak van de Raad van State op 12 november af. In juli noemde de
Amsterdamse rechtbank de figuur Zwarte Piet nog een 'negatief stereotype'. De
grote vraag is welk oordeel de Raad van State velt.

LOAD-DATE: 5 November 2014

LANGUAGE: DUTCH; NEDERLANDS

GRAPHIC: Discussieleider Ernest van der Kwast geeft het woord aan een
tegenstander van Zwarte Piet. Bij het Grote Zwarte Pietendebat was elke stoel
bezet. Vooral tegenstanders lieten van zich horen.
FOTO SANNE DONDERS
Leefbaar Rotterdam bond 300 Zwarte Piet-popjes vast aan bomen en lantarenpalen
om te pleiten voor het behoud van Zwarte Piet in de huidige vorm.
ARCHIEFFOTO

PUBLICATION-TYPE: Krant

JOURNAL-CODE: ADRD


                    Copyright 2014 De Persgroep Nederland BV
                              All Rights Reserved

                              83 of 100 DOCUMENTS



                                De Brug Nijmegen

                            5 november 2014 woensdag

'Zwarte Piet mag zwart blijven, maar zet hem ook op een paard'

LENGTH: 490 woorden


De Nijmeegse schrijver en cultuurwetenschapper Peter de Kort van Dal (58)
schetst in zijn boek Dag Zwarte Piet, elk vooroordeel heeft een nadeel de
onjuiste argumenten en onzinnigheid in de discussie rondom Zwarte Piet.
Foto: Wouter de Vries

'zwarte Piet werd tot voor kort zelden gezien als neger'

'Zwarte Piet mag zwart blijven, maar zet hem ook op een paard'

Over anderhalve week komt de stoomboot van sinterklaas weer aan in Nijmegen maar
discussie over de Zwarte Pieten is al weken onderwerp van gesprek. En daarbij
worden veel onjuiste argumenten gebruikt, zegt de Nijmeegse schrijver Peter de
Kort.

Door Wouter de Vries

Nijmegen - Met zijn onlangs gepubliceerde boekje Dag Zwarte Piet, elk
vooroordeel heeft een nadeel zet de schrijver de oorsprong van Piet uiteen om zo
duidelijkheid te scheppen in de discussie en om met name de veelgebruikte
tegenargumenten te weerleggen. "Het beeld dat Zwarte Piet een slaaf zou zijn
blijkt bijvoorbeeld al niet te kloppen", zegt De Kort. "Sterker nog, de
oorspronkelijke versie van Piet uit 1850, waarop de huidige Zwarte Piet is
gebaseerd, was juist bedoeld om de tolerantie voor de gekleurde medemens te
vergroten. Slavernij was bovendien duizenden jaren een wereldwijd fenomeen waar
miljoenen mensen het slachtoffer van waren, ongeacht hun huidskleur."

In Nijmegen is al besloten dat de Pieten bij de intocht 'gewoon' zwart zijn.
Toch wekt deze weergave van de blanke Sint op het paard met zijn donkere
'onderdanen' om hen heen bij tegenstanders vervelende gevoelens op. De Kort
heeft daar wel begrip voor en pleit voor meer gelijkwaardigheid. "Laat
Sinterklaas ook snoepgoed strooien, zet enkele Pieten op een paard en noem ze
geen knecht maar bijvoorbeeld pieterbaas. Het veranderen van de zwarte schmink
in een andere kleur heeft echter weinig zin."

Zo schetst De Kort in zijn boek diverse alternatieve kleuren voor Piet, maar
komt tot de conclusie dat men bij alle kleuren wel iets negatiefs kan bedenken.
"Geel is beledigend voor Oost-Aziaten, blauw lijkt te veel op een Hindoestaanse
god en bij bruin lijken Pieten juist meer op negroïden en andere donkere
mensen."

Het is volgens de schrijver juist de associatie van de zwarte kleur met negroïde
personen die negatieve gevoelens creëert. "Zwarte Piet werd tot voor kort zelden
gezien als neger of een neger als Zwarte Piet. Door te stellen dat hij een slaaf
is of racisme oproept voelen veel voorstanders van Zwarte Piet zich beledigd.
Zij zetten zich daardoor juist feller af tegen de critici. Dat lijkt mij veel
schadelijker dan de zogenaamd racistische rol die Zwarte Piet zou spelen."

Ook zijn de voors en tegens in de discussie niet in verhouding volgens De Kort:
"Uit een peiling blijkt dat 83 procent van de mensen geen problemen heeft met
Piet in zijn huidige vorm. Het is sowieso onverstandig veranderingen in
tradities van bovenaf op te leggen. Als een kleine minderheid dat voor elkaar
krijgt dan kun je alles wel gaan verbieden."

LOAD-DATE: November 5, 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: deWeekkrant


                   Copyright  2014  De Persgroep Nederland BV
                              All Rights Reserved

                              84 of 100 DOCUMENTS



                                   Metro (NL)

                            5 november 2014 woensdag

Zwarte Piet blijft welkom op school, maar hoe lang nog?

SECTION: inhetnieuws; Blz. 5

LENGTH: 524 woorden


Discussie.  Zwarte Piet mag dit jaar nog op scholen komen, maar heeft wel
discriminerende aspecten, zo oordeelde het College voor de Rechten van de Mens.
Vier vragen over deze Zwarte Pieten-zaak.

Wie wilde wat?

Drie weken geleden eiste een boze moeder voor het College dat de school van haar
kinderen Zwarte Piet uit het onderwijs bant. Zij vindt dat de Professor
Kohnstammschool in Utrecht met Zwarte Piet een racistisch stereotype promoot. De
pietenknutselwerkjes die de school gebruikt, zijn volgens haar een karikatuur
van donkere mensen in Afrika. Opdrachten als corrigeer de spelfouten van Zwarte
Piet suggereren volgens de moeder dat donkere mensen, zoals Zwarte Piet, dom
zijn. Pietengym focust in haar ogen uitsluitend op de fysieke kwaliteiten van
donkere mensen, alsof zij alleen goed kunnen bewegen, maar minder slim zijn.

Hoe verweerde de school zich?

De Zwarte Pieten waarmee de Professor Kohnstammschool knutselt en in
schoolopdrachten gebruikt, zijn volgens de vervangend directrice geen karikatuur
van donkere mensen in Afrika.  Wij knutselen met gewone pieten die ook in het
sinterklaasjournaal te zien zijn. Dikke rode lippen en gouden oorringen hebben
deze pieten niet.  Met pietengym wil de school juist benadrukken hoe bijzonder
Zwarte Piet is.

Hoe oordeelde het College voor de Rechten van de Mens?

Zwarte Piet mag dit jaar nog gewoon meedoen in het Sinterklaasfeest op de
school. Maar dit oordeel geldt voor dit jaar, zo onderstreepte het College. Voor
het Sinterklaasfeest 2015 kan het oordeel anders luiden, want Zwarte Piet heeft
volgens het College wel discriminerende aspecten. De Professor Kohnstammschool
toonde echter goede wil door eind 2013 al de discussie over dit onderwerp te
beginnen, zo vindt het College  De school heeft laten zien actie te ondernemen
om te voldoen aan haar zorgplicht.  Wel verwacht het College het komende jaar
verdere actie van de school om ervoor te zorgen dat Zwarte Piet zoveel mogelijk
wordt ontdaan van discriminerende aspecten. Eerder liet het College al weten
niet voor een verbod op Zwarte Piet te zijn, maar te hopen dat wanneer mensen
met elkaar blijven praten er mogelijkheden ontstaan om Zwarte Piet te veranderen
in een figuur die iedereen leuk vindt.  Ook al is Zwarte Piet niet racistisch
bedoeld, het wordt wel als kwetsend ervaren. Het bevestigen van stereotype
beelden als dom, knecht en donker werkt door en mensen hebben er last van , zo
schreef het College op haar website.

Wat zijn de gevolgen van een uitspraak van het College voor de Rechten van de
Mens?

Wat het College nu of volgend jaar ook zegt, het oordeel is niet bindend, maar
kan worden gezien als advies. Het College toetst 'alleen' of wetgeving over het
gelijkheidsbeginsel is overtreden. Sancties of boetes kunnen niet worden
opgelegd, daarvoor zal naar een rechter gestapt moeten worden. In een eventuele
rechtszaak moet het oordeel van het College wel worden meegenomen.

Drie weken geleden eiste een boze moeder voor het College dat de school van haar
kinderen Zwarte Piet uit het onderwijs bant. / anp

LOAD-DATE: 4 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Metro


                              Copyright 2014 Metro
                              All Rights Reserved

                              85 of 100 DOCUMENTS



                                 Stem van Dordt

                            5 november 2014 woensdag

De Zwarte Piet blijft Zwarte Piet

LENGTH: 349 woorden


Bij de aankomst in Dordrecht zijn er 100 echte Zwarte Pieten. Traditie is
traditie. Dus er verandert voor de kinderen helemaal niets. "Het is een echt
kinderfeest en dat willen we graag zo houden", zegt de Goedheiligman vanuit
Spanje.

De Zwarte Piet blijft Zwarte Piet

Sint Nicolaas komt volgende week aan en er verandert in Dordrecht niets. Alle
Zwarte Pieten zijn er!

In Dordrecht blijft Zwarte Piet gewoon Zwarte Piet. Sint Nicolaas is nog in
Spanje, maar De Stem van Dordt sprak al met de Goedheiligman.

door Piet de Meer

DORDRECHT - In Spanje is Sint Nicolaas met al zijn Zwarte Pieten druk bezig met
de voorbereidingen. Zaterdag 15 november komt de Sint om 12.00 uur aan in de
Kuipershaven. En het wordt weer een echt kinderfeest. Sint Nicolaas zegt er
over: "Natuurlijk heb ik gehoord over allerlei discussies in Nederland, maar
daar praten volwassen mensen blijkbaar over. Ik kom naar Dordrecht voor de
kinderen en we komen tijdens de intocht met twee boten aan: de Pepernoot en
Spanje. En er zijn gewoon honderd Zwarte Pieten, zoals altijd. Niemand hoeft
zich ongerust te maken." De Sint heeft hierover vanuit Spanje goede afspraken
gemaakt met de Stichting Intocht Sinterklaas (S.I.S.). Ook bij alle andere
feesten in bedrijven of bij mensen thuis wordt momenteel specifiek gevraagd naar
de echte Zwarte Piet. Sint Nicolaas gaat na de aankomst naar het Scheffersplein,
dat net is opgeleverd na de werkzaamheden. De hoofdpiet en smulpiet komen
vrijdag 14 november al in Dordrecht aan om bij de officiële handeling aanwezig
te zijn. Op zaterdagmiddag vindt hier een grote Sinterklaashappening plaats. Er
zijn de afgelopen dagen ook opnames gemaakt van de Sint voordat hij naar
Nederland vertrekt. Deze speciale Sint Nicolaas uitzendingen zijn donderdag 13
en vrijdag 14 november te zien bij RTV Dordrecht. Sint Nicolaas en alle Zwarte
Pieten gaan er vanuit dat hen een warme onthaal te wachten staat op zaterdag 15
november.

"In Hollands oudste stad is het altijd fantastisch om aan te komen. Na de lange
reis staan er altijd zoveel kinderen te wachten. Dat is geweldig en we kijken er
naar uit!"

LOAD-DATE: November 5, 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: deWeekkrant


                   Copyright  2014  De Persgroep Nederland BV
                              All Rights Reserved

                              86 of 100 DOCUMENTS



                                     Trouw

                            5 november 2014 woensdag

'Zwarte Piet wel racistisch vinden, maar niets doen'

BYLINE: ISABEL BANEKE

SECTION: Nederland; Blz. 7

LENGTH: 639 woorden


Kinderfeest


interview | Moeder verbaasd over oordeel College Rechten van de Mens

De openbare Prof. Kohnstammschool in Utrecht mag Sinterklaas vieren met Zwarte
Pieten in de klas. Dit jaar nog althans, want Zwarte Piet heeft wel degelijk
discriminerende aspecten. Dat oordeelde het College voor de Rechten van de Mens
gisteren in Utrecht in een procedure die een moeder van twee kinderen op de
school had aangespannen. Ze strijdt voor het verdwijnen van Zwarte Piet.



U wilt niet met uw naam of een foto in de krant. Waarom niet?

"Ik wil geen vijandigheid uitlokken. Het is niet dat ik bang ben, maar er is
veel agressie rond het onderwerp Zwarte Piet."

Wat vindt u van het oordeel van het College?

"De eerste twee minuten was ik teleurgesteld. Maar toen ik de uitspraak nogmaals
doorlas, veranderde dat in verbazing. Ze vinden Zwarte Piet wel racistisch, maar
ze doen er niks aan. Dat is toch vreemd?"

U bent de eerste ouder die juridische stappen heeft ondernomen tegen een school
vanwege Zwarte Piet. Waarom heeft u dat gedaan?

"Meer dan tien jaar geleden vierde mijn oudste dochter een middagje Sinterklaas
op de peuterspeelzaal. Het was haar eerste ervaring met de goedheiligman. Een
paar dagen later zaten we in de bus. Ze wees naar een donkere man en riep: '
Zwarte Piet, Zwarte Piet!'.

Ik schaamde me dood. Daarna ben ik op onderzoek uitgegaan. Hoe meer ik over
Zwarte Piet te weten kwam, hoe verder mijn mond openvielvan verbazing."

"Ik noem het een culturele fetisj. Hoe hij eruitziet en hoe hij zich gedraagt,
is bizar. Het fenomeen is respectloos en niet meer van deze tijd. Ik ben niet
van Afrikaanse afkomst, maar elk jaar voel ik stress en irritatie omdat het zo
wreed is wat er gebeurt. Het expres promoten van racistische stereotypen. Daarom
ben ik zeven jaar geleden naar de basisschool van mijn kinderen gestapt. Ik
wilde dat Zwarte Piet zou verdwijnen. Ze namen mij niet serieus. Toen mijn
kinderen ook nog getreiterd werden, dacht ik 'Weg hier'. We gingen naar de Prof.
Kohnstammschool. Omdat we het riedeltje niet opnieuw wilden meemaken, hield ik
me stil."

"Met alle commotie rondom Zwarte Piet leek het me afgelopen januari een goed
moment om het opnieuw te berde te brengen. De school liet weten niets te willen
veranderen omdat we de enigen met klachten waren. Daarom heb ik me tot de
Utrechtse scholenkoepel SPO gericht. Ook zij gaven aan nu geen actie te
ondernemen. Toen ben ik naar het College voor de Rechten van de Mens gegaan."

Hoe gaat u nu verder?

"Ik ga eerst alles laten bezinken. Daarna ga ik bedenken wat mijn volgende stap
zal zijn. Ik heb de middelen niet om naar de rechter te gaan, maar ik zal
doorvechten. Misschien stap ik naar de Verenigde Naties of naar het Europees
Gerechtshof. Er moet verandering komen."

"Ik heb ook al aangifte gedaan tegen minister Bussemaker van onderwijs, cultuur
en wetenschap. Zwarte Piet moet verdwijnen. De beste oplossing zou zijn om niet
aan het fenomeen te gaan sleutelen, maar om een geheel nieuw personage te
bedenken. Over tien jaar zullen mensen terugkijken op deze tijd en zeggen: 'Kijk
hoe raar Sinterklaas toen was!'."

Scholenkoepel content

De Utrechtse scholenkoepel SPO is blij met de uitspraak. Thea Meijer: "Het is
een genuanceerd oordeel dat aansluit bij onze aanpak. Het staat vast dat er op
de scholen iets zal gebeuren met Zwarte Piet. Nu en volgend jaar. We willen
meegaan met de ontwikkelingen. Het stereotyperen van Sints knecht moet stoppen,
maar het is lastig te voorspellen wat er precies zal gebeuren met de rol van
Zwarte Piet. Wij willen het fenomeen niet uitbannen, maar we zullen de discussie
gaande houden. Op sommige scholen zullen er dit jaar ook gekleurde Pieten
rondlopen. Het belangrijkste is dat Sinterklaas een feest blijft voor alle
kinderen."

'Ik heb ook al aangifte gedaan tegen minister Bussemaker'



LOAD-DATE: 4 November 2014

LANGUAGE: DUTCH; NEDERLANDS

GRAPHIC: FOTO HH

PUBLICATION-TYPE: Krant

JOURNAL-CODE: Trouw


                    Copyright 2014 De Persgroep Nederland BV
                              All Rights Reserved

                              87 of 100 DOCUMENTS



                             AD/Rotterdams Dagblad

                            3 november 2014 maandag

'Slavernijverleden koppelen aan Zwarte Piet is waanzin'

SECTION: Service; Blz. 17

LENGTH: 269 woorden


Als onze gekleurde medelanders Zwarte Piet zien als een overblijfsel uit het
slavenverleden, dan slaan ze de plank mis, want ik (72 jaar) heb als kind
Sinterklaas gevierd met Zwarte Piet en daarbij nooit discriminerend gedacht. Wat
de tegenstanders van Zwarte Piet bereiken is, dat een groot deel van de
Nederlanders de pest krijgt aan hen die onze traditie onderuit willen halen. Het
resultaat zal zijn dat deze mensen 'in eigen voet schieten' en discriminatie
bevorderen.

Arie Vermeij, Schiedam

Minst racistische feest

De slavernij was een gruwel. Ik en met mij alle nu levende Nederlanders hebben
echter niets van doen met de slavernij uit dat verre verleden. Dat verleden
koppelen aan een kindervriend als Zwarte Piet is de waanzin ten top. Zwarte Piet
is de held in menig sinterklaasverhaal. Racisme predikt haat. De enige partij
die nu haat predikt, is de anti-zwartepietlobby. Sinterklaas en zijn pieten
staan voor onvoorwaardelijke kinderliefde, van welke kleur, geslacht, geloof of
afkomst dan ook. En liefde, daar kun je niet genoeg van hebben! Neem een
voorbeeld aan Sinterklaas en Zwarte Piet en omarm iedereen: blank, zwart, bruin
of wat voor kleur dan ook. In die zin is Sinterklaasfeest het minst racistische
feest wat je maar kunt bedenken.

Loes de Bree, Heinenoord

Nooit discriminerend

Sinterklaasje wat voor kleurtje heeft je Piet, want sommigen bevalt zwart niet.
Een deel de natie wil Piet kwijt. Dat zwart wijst naar een harde tijd.
Discriminatie zou het zijn, maar kinderen zijn daarvoor te klein. Wie er in die
Zwarte Piet een vijand ziet, die kent onze cultuur nog niet.

Jan Swinkels, Rotterdam

LOAD-DATE: 2 November 2014

LANGUAGE: DUTCH; NEDERLANDS

GRAPHIC: ANP

PUBLICATION-TYPE: Krant

JOURNAL-CODE: ADRD


                    Copyright 2014 De Persgroep Nederland BV
                              All Rights Reserved

                              88 of 100 DOCUMENTS



                                   Het Parool

                            3 november 2014 maandag

Schoorsteenveger echte Zwarte Piet

BYLINE: ROB ROMBOUTS

SECTION: Nieuws; Blz. 4

LENGTH: 259 woorden


aldus

Als steunbetuiging aan Zwarte Piet gaat schoorsteenveger John Victoor van Altor
Schoorsteenvegers in Schalkwijk (Utrecht) met zijn collega op 4 december zwart
geschminkt het dak op.

Bent u als schoorsteenveger niet altijd Zwarte Piet?

"Tegenwoordig niet meer. We lopen wel in zwarte kleren. Dan zien mensen niet hoe
vies je bent."

Anders vragen klanten je niet binnen voor een kop koffie?

"Dan laten ze je buiten staan."

Bent u wel eens door een schoorsteen gekropen?

"We gebruiken grote borstels, maar vroeger gebruikten ze weesjes die door de
schoorsteen kropen. Een kind in de schoorsteen. Dat was nog eens slavernij!"

U neemt uw kinderen niet mee naar het werk?

"Nee, en ook mijn vrouw niet."

Wil ze zo graag?

"Vooral kastelen en landhuizen vindt ze interessant. Maar dit is mannenwerk."

Waarom deze schminkactie?

"Zwarte Piet moet blijven. Alles wordt weggedouwd. Kijk naar de negerzoen.
Tradities gaan achteruit. Zwarte Piet is geen discriminatie. Laat ieder zijn
ding hebben. De een het Suikerfeest, de ander Zwarte Piet."

U schminkt zich niet geel of in stroopwafelmotief?

"Absoluut niet."

Regenboogpiet?

"Nee!"

Bent u wel eens uitgemaakt voor Zwarte Piet?

"Door kleine kinderen."

Wat doet u als u commentaar op uw actie krijgt?

"Geen probleem, dan gaan we in gesprek."

Neemt u op 4 december ook cadeautjes mee?

"Nee, het is een protestactie. Misschien kríjg ik wel cadeautjes."

Neemt u een paard mee het dak op?

"Nee, mijn auto, mijn stalen paard, blijft beneden staan."

'Kind in de schoorsteen. Dat was pas slavernij!'



LOAD-DATE: 3 November 2014

LANGUAGE: DUTCH; NEDERLANDS

GRAPHIC: ANP

PUBLICATION-TYPE: Krant

JOURNAL-CODE: Het Parool


                    Copyright 2014 De Persgroep Nederland BV
                              All Rights Reserved

                              89 of 100 DOCUMENTS



                                   Metro (NL)

                            3 november 2014 maandag

Petitie Zwarte Piet via krant verspreid

SECTION: inhetnieuws; Blz. 13

LENGTH: 207 woorden


De streng-katholieke Stichting Civitas Christiana heeft landelijk via de
zaterdageditie van De Telegraaf een petitie verspreid, waarin ze pleit voor het
voortbestaan van Zwarte Piet in zijn huidige vorm. Woordvoerder Hugo Bos van
Civitas Christiana laat weten dat de petities bestemd zijn voor burgemeester
Eberhard van der Laan van Amsterdam.  De discussie over de figuur Zwarte Piet is
immers in Amsterdam begonnen , motiveert Bos. De stichting stelt dat ze de
campagne 'Red Zwarte Piet' voert, omdat de Sinterklaasviering met Zwarte Piet
een traditie is die samenbindt en een belangrijk onderdeel is van de Nederlandse
identiteit. Daarom wil de stichting dat Van der Laan zijn invloed gebruikt om
Zwarte Piet te houden zoals hij is.  Een kleine groep zeurpieten is van plan om
de figuur van Zwarte Piet stap voor stap te veranderen , staat in de toelichting
bij de petitie.  Uiteindelijk zal dit neerkomen op de afschaffing van Zwarte
Piet zoals u en ik hem uit onze kindertijd kennen.  anp

De streng-katholieke Stichting Civitas Christiana heeft landelijk via de
zaterdageditie van De Telegraaf een petitie verspreid, waarin ze pleit voor het
voortbestaan van Zwarte Piet in zijn huidige vorm. / Remko de Waal | ANP

LOAD-DATE: 2 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Metro


                              Copyright 2014 Metro
                              All Rights Reserved

                              90 of 100 DOCUMENTS



                             AD/Rotterdams Dagblad

                            1 november 2014 zaterdag

Nederland vrij van Zwarte Piet

BYLINE: ARTWELL CAIN

SECTION: Service

LENGTH: 254 woorden




In deze periode zeggen veel zwarte, gekleurde en andere Nederlanders dat ze
bezwaar hebben tegen het verschijnsel Zwarte Piet. Tegelijkertijd trekt de
overgrote meerderheid van de witte Nederlanders alles uit de kast om hun
zogenaamd traditionele Zwarte Piet en volkscultuur in stand te houden.



Volgens RTL-journalist Frits Wester moet niemand aan Zwarte Piet komen. Hij
vermeldt dat zijn vriend Jurs, afkomstig uit Curaçao, Zwarte Piet altijd als
zijn held heeft gezien. Westers collega Paul Verspeek van RTV Rijnmond schrijft
in een column dat alle Surinamers die hij kent het leuk vinden om Zwarte Piet te
spelen. Voor hem zijn alle andere vormen van racisme ernstiger dan een
kinderfeestje op 5 december.

Het verschil tussen de ingenomenheid van beide heren is dat Verspeek toegeeft
dat het verschijnsel Zwarte Piet racistisch van aard is. Wester is nog in de
ontkenningsfase.

De Zwarte Piet-crisis is funest voor de raciale verhoudingen in Nederland. Het
Zwarte Piet-verschijnsel is een onderdeel van 'white supremacy'. Dat wil zeggen
dat het vanuit superioriteitsgevoelens geboren is. De witte man als de meester
en de zwarte man als zijn ondergeschikte. Erkenning of respect voor de ander
ontbreekt. Men vecht nu om dit te bestendigen. Het sinterklaasfeestje met zijn
kapitalistische inslag, gedichten en cadeautjes staat niet ter discussie. Een
feest zonder Zwarte Piet is voor kinderen niet minder feestelijk. Het afschaffen
van Zwarte Piet brengt een groot voordeel mee. Kinderen worden dan vrij van
racisme opgevoed.

LOAD-DATE: 31 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADRD


                    Copyright 2014 De Persgroep Nederland BV
                              All Rights Reserved

                              91 of 100 DOCUMENTS



                       Algemeen Nederlands Persbureau ANP

                       November 1, 2014 Saturday 10:05 AM

Petitie voor Zwarte Piet via krant verspreid (3)

BYLINE: HANS HEIJT

SECTION: BINNENLAND

LENGTH: 340 words


ZWARTE PIET

N i e u w bericht, meer informatie in laatste twee alinea's

RIJSWIJK (ANP) - De streng-katholieke Stichting Civitas Christiana heeft
landelijk via de zaterdageditie van De Telegraaf een petitie verspreid, waarin
ze pleit voor het voortbestaan van Zwarte Piet in zijn huidige vorm.
Woordvoerder Hugo Bos van Civitas Christiana laat weten dat de petities bestemd
zijn voor burgemeester Eberhard van der Laan van Amsterdam.

,,De discussie over de figuur Zwarte Piet is immers in Amsterdam begonnen'',
motiveert Bos. De stichting stelt dat ze de campagne

'Red Zwarte Piet' voert, omdat de Sinterklaasviering met Zwarte Piet een
traditie is die samenbindt en een belangrijk onderdeel is van de Nederlandse
identiteit. Daarom wil de stichting dat Van der Laan zijn invloed gebruikt om
Zwarte Piet te houden zoals hij is.

,,Een kleine groep zeurpieten is van plan om de bij jong en oud geliefde figuur
van Zwarte Piet stap voor stap te veranderen'', staat in de toelichting bij de
petitie. ,,Uiteindelijk zal dit neerkomen op de afschaffing van Zwarte Piet
zoals u en ik hem uit onze kindertijd kennen.'' Volgens de stichting is Zwarte
Piet nooit bedoeld geweest om te discrimineren en ervaart de grote meerderheid
van de gekleurde Nederlanders dat ook niet zo. Donateurs hebben het geld voor de
campagne bijeengebracht. De Telegraaf heeft een landelijke oplage van circa
450.000 exemplaren.

Een andere organisatie, het Sint Nicolaas Genootschap Nederland

(SNG), heeft de NTR opgeroepen bij het Sinterklaasjournaal en bij de nationale
intocht in Gouda alleen de traditionele Zwarte Piet in beeld te brengen. Het SNG
verwijst naar een rondgang van de NOS en de regionale omroepen bij
sinterklaascomités.

Tijdens die rondgang kwam aan het licht dat van de 211 ondervraagde comités er
slechts vijf aanpassingen doen aan het uiterlijk van hun pieten. Volgens de
organisatie geeft het geen pas dat de NTR nu voorop loopt met ,,het presenteren
van gemuteerde pieten'', terwijl de meeste sinterklaascomités verdergaan met de
traditionele Zwarte Piet.

LOAD-DATE: November 1, 2014

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2014 Algemeen Nederlands Persbureau ANP
                              All Rights Reserved

                              92 of 100 DOCUMENTS



                       Algemeen Nederlands Persbureau ANP

                       November 1, 2014 Saturday 9:53 AM

Petitie voor Zwarte Piet via krant verspreid (2)

BYLINE: HANS HEIJT

SECTION: BINNENLAND

LENGTH: 227 words


ZWARTE PIET

N i e u w bericht, meer informatie

RIJSWIJK (ANP) - De streng-katholieke Stichting Civitas Christiana heeft
landelijk via de zaterdageditie van De Telegraaf een petitie verspreid, waarin
ze pleit voor het voortbestaan van Zwarte Piet in zijn huidige vorm.
Woordvoerder Hugo Bos van Civitas Christiana laat weten dat de petities bestemd
zijn voor burgemeester Eberhard van der Laan van Amsterdam.

,,De discussie over de figuur Zwarte Piet is immers in Amsterdam begonnen'',
motiveert Bos. De stichting stelt dat ze de campagne

'Red Zwarte Piet' voert, omdat de Sinterklaasviering met Zwarte Piet een
traditie is die samenbindt en een belangrijk onderdeel is van de Nederlandse
identiteit. Daarom wil de stichting dat Van der Laan zijn invloed gebruikt om
Zwarte Piet te houden zoals hij is.

,,Een kleine groep zeurpieten is van plan om de bij jong en oud geliefde figuur
van Zwarte Piet stap voor stap te veranderen'', staat in de toelichting bij de
petitie. ,,Uiteindelijk zal dit neerkomen op de afschaffing van Zwarte Piet
zoals u en ik hem uit onze kindertijd kennen.'' Volgens de stichting is Zwarte
Piet nooit bedoeld geweest om te discrimineren en ervaart de grote meerderheid
van de gekleurde Nederlanders dat ook niet zo.

Donateurs hebben het geld voor de campagne bijeengebracht. De Telegraaf heeft
een landelijke oplage van circa 450.000 exemplaren.

LOAD-DATE: November 1, 2014

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2014 Algemeen Nederlands Persbureau ANP
                              All Rights Reserved

                              93 of 100 DOCUMENTS



                                 AD/Groene Hart

                           30 oktober 2014 donderdag

'Sinterklaas heeft juist zwarte slaven bevrijd'

BYLINE: PIET VAN DIJK

SECTION: Regio - Groene Hart; Blz. 2

LENGTH: 482 woorden


Actiegroep Pro Zwarte Piet gaat schminken in Gouda

Zwarte Piet zit in de genen van Nederland. Geen kind komt op het idee om zwarte
mensen vanwege deze pieterbaas minderwaardig te vinden. Ieder weldenkend mens
zou dat moeten onderschrijven, stelt Patrick van Rijn (34) uit Soest,
initiatiefnemer van de Actiegroep Pro Zwarte Piet, die in Gouda kinderen zwart
wil gaan schminken.

,,Zwarte Piet als hulpje van Sinterklaas is helemaal geen discriminatie van
zwarten,'' zegt Van Rijn. ,,De echt Sint-Nicolaas heeft destijds zwarte
kindslaven bevrijd, zodat ze vrij konden leven. Daardoor zijn zijn zwarte
'knechten' juist een symbool tégen slavernij en onderdrukking. Veel mensen weten
dat niet.''

Hij heeft een batterij aan argumenten om het sinterklaasfeest mét
zwartgeschminkte pietjes te blijven vieren, ondanks de stemmen die zeggen dat ze
niet meer van deze tijd zijn. Komt er één: ,,Toen mijn zusje 2 jaar was en ik
16, heb ik thuis Zwarte Piet gespeeld. Ze associeerde een zwarte piet met
vrolijkheid. Zo'n kind denkt echt niet: zwarten zijn minder. En als een kind op
straat een donkergekleurd mens ziet en roept: 'Mama, een zwarte piet,' dan heeft
dat kind echt niet het doel om te discrimineren.''

En nog één: ,,In Nederland is Zwarte Piet al lang geëmancipeerd. Kijk eens naar
het sinterklaasjournaal. Daar worden slimme pieten met veel humor neergezet, het
zijn geen slaafjes meer en gouden oorbellen zie ik ook steeds minder.''

Twee weken geleden riep Van Rijn op Facebook op 'een vuist te maken voor het
behoud van Zwarte Piet'. ,,Voor- en tegenstanders schelden elkaar uit en
beledigen elkaar. Dat moet stoppen, vind ik. Ik wilde iets ludieks opzetten.''

Tolerantie

Van discriminatie kunnen mensen hem nooit verdenken, meent Van Rijn. ,,Ik heb
nota bene een donker halfzusje. Bovendien weet ik zelf wat discriminatie is. Ik
ben homo en ik zet me al jaren in voor tolerantie en acceptatie van homo's. Ik
weet zelf wat discriminatie is. Als kind ben ik gepest, dat is vreselijk.''

Van Rijn staat in Soest bekend als een van de oprichters van de Partij voor
Soest, die eenzelfde koers wilde varen als de PVV; de partij haalde dit jaar te
weinig stemmen voor de gemeenteraad. Van Rijn: ,,Op het vlak van integratie ben
ik gewoon rechts, ik vind dat de multiculturele samenleving is mislukt. Maar
laat duidelijk zijn: iedereen is welkom, mits hij de culturele tradities van de
samenleving accepteert. Ons land staat bekend als tolerant. Nu moeten wíj een
populaire traditie aanpassen aan de wens van een kleine minderheid. Dat is
kwalijk.'' De actiegroep gaat in Gouda, waar zwarte pieten kaasgeel en
stroopwafelbruin worden geschminkt, kinderen gratis zwart schminken. ,,We hebben
dankzij bedrijven die ons - anoniem, uit angst voor represailles - sponsoren
genoeg schmink om 2000 kinderen te verven. We gaan met de politie van Gouda in
gesprek hoe we dat zonder problemen kunnen doen.''

LOAD-DATE: 29 October 2014

LANGUAGE: DUTCH; NEDERLANDS

GRAPHIC: Patrick van Rijn: 'Ik weet zelf wat discriminatie is'.
FOTO SASKIA BERDENIS VAN BERLEKOM

PUBLICATION-TYPE: Krant

JOURNAL-CODE: ADGH


                    Copyright 2014 De Persgroep Nederland BV
                              All Rights Reserved

                              94 of 100 DOCUMENTS



                            AD/Amersfoortse Courant

                            29 oktober 2014 woensdag

'Sinterklaas heeft juist zwarte slaven bevrijd'

BYLINE: PIET VAN DIJK

SECTION: Regio - Amersfoort; Blz. 4

LENGTH: 582 woorden


Soester is initiatiefnemer Actiegroep Pro Zwarte Piet

Zwarte Piet zit in de genen van Nederland. Geen kind komt op het idee om zwarte
mensen vanwege deze pieterbaas minderwaardig te vinden. Ieder weldenkend mens
zou dat moeten onderschrijven, stelt Patrick van Rijn (34) uit Soest,
initiatiefnemer van de Actiegroep Pro Zwarte Piet.

,,Zwarte Piet als hulpje van Sinterklaas is helemaal geen discriminatie van
zwarten,'' zegt Van Rijn. ,,De echt Sint-Nicolaas heeft destijds zwarte
kindslaven bevrijd, zodat ze vrij konden leven. Daardoor zijn zijn zwarte
'knechten' juist een symbool tégen slavernij en onderdrukking. Veel mensen weten
dat niet.''

Hij heeft een batterij aan argumenten om het sinterklaasfeest mét
zwartgeschminkte pietjes te blijven vieren, ondanks de stemmen die beweren dat
ze niet meer van deze tijd zijn.

Komt er nog één: ,,Toen mijn zusje 2 jaar was en ik 16, heb ik thuis zwarte piet
gespeeld. Ze herkende me echt niet. Ze associeerde een zwarte piet met
vrolijkheid en cadeautjes. Zo'n kind denkt echt niet: zwarten zijn minder. En
als een kind op straat een donkergekleurd mens ziet en roept: 'Mama, een zwarte
piet,' dan heeft dat kind echt niet het doel om te discrimineren. Die suggestie
wordt wel gewekt, maar een kind redeneert niet zo.''

En nog één: ,,In Nederland is Zwarte Piet al lang geëmancipeerd. Kijk eens naar
het sinterklaasjournaal. Daar worden slimme pieten met veel humor neergezet, het
zijn geen slaafjes meer en gouden oorbellen zie ik ook steeds minder.''

Twee weken geleden zette Van Rijn een oproep op zijn facebookpagina om 'een
vuist te maken voor het behoud van Zwarte Piet'. ,,Voor- en tegenstanders
schelden elkaar uit en beledigen elkaar. De discussie loopt veel te hoog op. Dat
moet stoppen, vond ik. Ik wilde iets ludieks opzetten.'' Binnen korte tijd vond
Van Rijn genoeg sympathisaten om een actiegroep op te richten.

Tolerantie

Van discriminatie kunnen mensen hem nooit verdenken, meent Van Rijn. ,,Ik heb
nota bene een donker halfzusje. Bovendien weet ik zelf wat discriminatie is. Ik
ben homo en ik zet me al jaren in voor tolerantie en acceptatie van homo's. Ik
weet zelf wat discriminatie is. Als kind ben ik gepest, dat is vreselijk.''

Van Rijn staat in Soest bekend als een van de oprichters van de Partij voor
Soest, die eenzelfde koers wilde varen als de PVV; de partij haalde dit jaar te
weinig stemmen voor de gemeenteraad. Van Rijn: ,,Op het vlak van integratie ben
ik gewoon rechts, ik vind dat de multiculturele samenleving is mislukt. Maar
laat duidelijk zijn: iedereen is welkom, mits hij de culturele tradities van de
samenleving accepteert. Ons land staat bekend als zeer tolerant. Nu moeten wíj
een oude, populaire traditie aanpassen aan de wens van een kleine minderheid.
Dat is kwalijk. Een peiling van de Soester Courant, vorige week, wees uit dat 92
procent van het dorp voor behoud van Zwarte Piet is. Zegt mij genoeg.''

De actiegroep gaat in Gouda, waar zwarte pieten kaasgeel en stroopwafelbruin
worden geschminkt, gratis zwart schminken. ,,We hebben dankzij bedrijven die
ons, anoniem, uit angst voor represailles, sponsoren genoeg schmink om 2000
kinderen zwart te verven. We gaan met de politie van Gouda in gesprek hoe we dat
zonder problemen kunnen doen.''

In het dagelijks leven is Van Rijn dierverzorger. En cavialiefhebber, wat hem
tot tweede secretaris van de Nederlandse Cavia Fokkers heeft gemaakt. Momenteel
werkt hij minder wegens een hernia. ,,Ik ben nu haast fulltime met de actiegroep
bezig.''

LOAD-DATE: 28 October 2014

LANGUAGE: DUTCH; NEDERLANDS

GRAPHIC: Patrick van Rijn: 'Ik weet zelf wat discriminatie is'.
FOTO SASKIA BERDENIS VAN BERLEKOM

PUBLICATION-TYPE: Krant

JOURNAL-CODE: ADAC


                    Copyright 2014 De Persgroep Nederland BV
                              All Rights Reserved

                              95 of 100 DOCUMENTS



                                De Brug Nijmegen

                            22 oktober 2014 woensdag

Reacties op (zwarte) piet'Zwarte Piet blijft Zwarte Piet' / 'Een goed besluit' /
'Piet is coole kikker'' / 'Houd voet bij stuk'

LENGTH: 487 woorden


Reacties op (zwarte) piet

In Weekkrant de Brug van woensdag 15 oktober stond een artikel 'Geen
stroopwafelpieten in Nijmeegse Sinterklaasintocht'. Aan de Nijmeegse intocht
doen dit jaar nog 'gewone' zwart/bruine pieten mee.  Op onze Facebookpagina en
in op ons e-mailadres kwamen verschillende reacties binnen.

'Zwarte Piet blijft Zwarte Piet'

"Waar zijn wij als mensen met ons Nederland mee bezig?  Waarom nu het
kinderfeestje van Sinterklaas verpesten. Het duurt maar twee weken en het maakt
de kinderen en het gezin gelukkig. Er zijn al genoeg problemen in de wereld. En
weet je die mensen die het over de slavernij hebben, hoe lang is dat geleden? Ik
ben 84 jaar en heb de oorlog meegemaakt. Moet ik dan zeggen: er komt bij mij
geen Duitser meer in en er mag geen Duitse muziek meer gedraaid worden? Je moet
geven en nemen en elkaar het leven niet zuur maken. Wij respecteren ook andere
cultuurfeesten en als wij in een ander land op vakantie gaan respecteren we ook
de regels daar. Laat onze oude traditie bestaan en blijf af van het
sinterklaasfeest. Zwarte Piet blijft Zwarte Piet, het feest voor de kinderen,
blijf daar van af."

Mevrouw Bep. Schaeffer - Walner (84)

'Een goed besluit'

Op zaterdag 15 november is Sinterklaas met zwarte pieten, waar velen kinderen
naar uit kijken van harte welkom in Nijmegen. Een zeer goed besluit van de
gemeente  Nijmegen. Mensen die zich daar aan storen mogen dat niet verhinderen
maar moeten zich aanpassen aan dit jaarlijkse kinderfeest. Het moet toch niet
gekker worden in Nederland!

W.M. Kuijpers

'Piet is coole kikker''

Telkens blijkt uit onderzoek dat 90 tot 96% van de mensen zwarte piet gewoon zo
wil houden. Er is dus helemaal geen maatschappelijk vraagstuk. Logisch want de
sprookjesfiguur en kinderheld is anno 2014 allang geëvolueerd tot een coole
kikker. Welbespraakt en verre van een slaafse knecht. Zie het
Sinterklaasjournaal. Bovendien heb ik mijn eigen kinderen nog nooit een link
zien leggen tussen zwarte piet en hun Antilliaanse schoolvriendjes.  Omdat ik ze
opvoed met de gedachte geen onderscheid te maken tussen ras, religie en seksuele
voorkeur , ga ik ze ook nooit zeggen: "Ja sorry jongens, zwarte piet mag niet
meer van de grote mensen. Omdat hij zwart is".

Erwin Boon

'Houd voet  bij stuk'

Geweldig dat nu eindelijk een gemeente die zich normaal opstelt.  Zwarte piet
moet gewoon zwarte piet moet blijven. Er is geen racisme, mijn kinderen en
kleinkinderen hebben dat nooit zo gezien of gezegd. Heel hartelijk bedankt en
houd svp voet bij stuk.

Mevrouw Hendriks, Nijmegen

Sinterklaas en zijn pieten komen op zaterdag 15 november om 13.00 uur aan de op
de Nijmeegse Waalkade.Houd voor meer informatie Weekkrant de Brug in de gaten of
kijk op www.sint-nijmegen.nl.

Wilt u reageren op deze meningen? Stuur dan uw reactie naar
redactie.br@wegenermedia.nl (brieven mogen niet langer zijn dan 200 woorden) of
reageer op onze Facebookpagina:

www.facebook.om/DeBrugNijmegen

LOAD-DATE: October 22, 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: deWeekkrant


                   Copyright  2014  De Persgroep Nederland BV
                              All Rights Reserved

                              96 of 100 DOCUMENTS



                                     Trouw

                            22 oktober 2014 woensdag

Gele Piet? Pas op voor China

SECTION: Opinie; Blz. 23

LENGTH: 544 woorden


Moet Zwarte Piet een andere kleur krijgen? De stemmen zouden staken, als het aan
de lezers ligt. De Pietenkwestie levert wel veel creatieve suggesties op.

de vraag van Monic Slingerland

Links wit, rechts zwart

Een rode Piet? Kan niet, dan vallen alle socialisten over je heen, omdat die
niet meer voor knecht door willen gaan. Misschien krijgen we ook nog wel
problemen met de indianen. Groen kan ook niet, want het is vakwerk en aan
groentjes hebben we niks. Blauw valt ook af, want een Piet die te diep in het
glaasje heeft gekeken is niet vertrouwd op de winterse daken. Over een bruine
Piet hoeven we het niet eens te hebben. Geel dan! Kan ook niet, komen onze
handelsbetrekkingen met China in het geding. Ik zat nog aan oranje te denken,
maar dat is meer iets voor voetbalfanaten en Koningsdag. Ik zie maar één
mogelijkheid, een Piet met de linkerkant van het gezicht wit en de rechterkant
zwart of andersom. Ziet er, denk ik, ook wel geinig uit.

Evert Sikkema Hoofddorp

Zwarte kleding

Neem witte Pieten in zwarte kleding.

J.R.Teule Hoogeveen

Zwart

Ik zie Piet graag zwart, met Witte Piet verliest het feest voor mij iets van z'n
glans. Waarom mag hij niet zwart zijn? Is zwart niet goed dan? Waarom mag hij
geen knecht zijn? Is een knecht niet goed dan? We leven in de 21ste eeuw!

M. Bruning Aagtekerke

Karikatuur van bisschop?

Nog nooit heb ik een bisschop horen klagen over Sinterklaas, dat hij een
karikatuur maakt van zijn hoge ambt. En terecht. Sinterklaas is Sinterklaas.
Zwarte Piet is Zwarte Piet. Een folkloristisch personage. Niets meer, niets
minder.

Tonny de Groot Amersfoort

Zwitserse soldaten

Een bisschop in de tijd van Sint-Nicolaas moest zijn bisdom besturen en
beschermen tegen aanvallen van buiten. Daarvoor was een leger nodig. De paus
heeft daarom een pauselijke garde ingesteld voor zijn Vaticaan. Dit zijn
Zwitserse soldaten in duidelijk zichtbare en opvallende pakken, de Zwitserse
garde. Sint-Nicolaas heeft ook een garde opgericht, bestaande uit Moren. De
pakken van deze Moren lijken erg veel op die van de pauselijke garde. Zwarte
Pieten zijn dus nooit slaven geweest, maar juist zeer hoge functionarissen in
dienst van de bisschop. Als we Zwarte Pieten naast Sinterklaas zien, zijn die
geen slaven maar juist een rolmodel van wat je als zwarte medewerker kon
bereiken.

Gjalt Gaikema Dedemsvaart

Boris Boef

Een herkenbare Piet, zoals de vegen-piet lijkt me geen goed idee. Ouders, buren,
familieleden of collega's die normaliter optreden als Piet op bijvoorbeeld
scholen zijn dan niet meer inzetbaar. Een beetje gek doen lukt ook meestal veel
beter als je anoniem blijft. Ik stel me Pieten voor met zwartomrande ogen, een
soort Boris Boef.

Henk German Marienberg

Sneeuwscooter

Ik stel voor om voorgoed een einde te maken aan alle associaties met slavernij
en racisme door Sinterklaas te vervangen door de Kerstman. Weg met het hele
feest! Sinterklaas zelf is immers de slavenhouder, weliswaar een hele lieve en
goedheilige, maar toch. Door de Pieten een andere kleur te geven blijft de
herinnering aan een verkeerd verleden immers nog steeds bewaard. De Kerstman
opereert zelfstandig. En als dierenliefhebbers bezwaar maken tegen de rendieren
voor de slede, kan hij deze vervangen door een sneeuwscooter.

Dirk Hoogenraad Velp(Gld)

LOAD-DATE: 21 October 2014

LANGUAGE: DUTCH; NEDERLANDS

GRAPHIC:                      De Zwiterse garde van de paus, collega's van
Zwarte Piet. foto epa

PUBLICATION-TYPE: Krant

JOURNAL-CODE: Trouw


                    Copyright 2014 De Persgroep Nederland BV
                              All Rights Reserved

                              97 of 100 DOCUMENTS



                            Dagblad van het Noorden

                            18 oktober 2014 zaterdag
                            Editie Zuidoost-Drenthe

Sinterklaas moet Piet kunnen zien zoals hij is

BYLINE: Hilbrand Polman

SECTION: In het Nieuws; Blz. 2

LENGTH: 479 woorden


EELDERWOLDE Zwarte Piet brengt de gemoederen danig in beroering. Met haar boek
Sint in de stad draagt de van oorsprong Congolese schrijfster Mireille de Vries
een oplossing aan.

De kinderen uit Blauwwaterland mogen Sinterklaas helpen. De kindertjes van groep
4a zijn vereerd. Maar ze willen zich niet zwart laten schminken. De een is al
zwart, de ander wil wit blijven, weer iemand anders vindt zijn gele huidskleur
mooier. Waarom mag Sint ons niet zien zoals we zijn, vragen ze zich af.

Mireille de Vries-Numbi uit Eelderwolde beschrijft in haar
jeugdboekhoeditafloopt.Zeiszelfin1997 vanuit Congo naar Nederland gevlucht, waar
ze met de Nederlander Tjerk de Vries is getrouwd. In Congo was ze al wel in
aanraking gekomen met 'Saint Nicolas', een overblijfsel van de Belgische
koloniale tijd. De Pieten waren er ook zwart, maar niet door de schmink.

,,Toen ik in Nederland kwam, had ik geen moeite met de Nederlandse Zwarte Piet.
Al snel merkte ik dat dit bij vriendinnen anders lag. Ik kende een Amerikaanse
die er echt niet tegen kon.''

Maar wat is voor zwarte mensen zo storend aan Zwarte Piet? ,,Hij is
ondergeschikt aan zijn baas, de witte Sinterklaas. Als hij dan ook nog
stereotiep wordt uitgedost, met grote oorbellen en zo, roept dat vervelende
associaties op met het verleden.''

Sinterklaas is een kinderfeest en dat moet je niet belasten met dit soort
discussies, is een veel gehoorde opmerking. Volgens De Vries is Sinterklaas
juist voor jonge zwarte kinderen niet altijd een feest. ,,Ik heb buurkinderen
gehad uit Ghana, die op school 'Zwarte Piet' werden genoemd. Ze waren te klein
om dat te kunnen relativeren. Daardoor kwam het wel hard aan. Ze snapten wel dat
Piet de knecht is van Sint. En daarom vinden ze hem niet grappig.''

Ooit riep een jongetje van een jaar of zes op straat heel hard Zwarte Piet tegen
De Vries. ,,De moeder was gegeneerd en werd boos op hem. Ik zwaaide vrolijk
terug. Zo'n jongetje roept gewoon wat bij hem opkomt.''

De Vries was onlangs op een basis-

Sinterklaas is voor zwarte kinderen niet altijd een feest

school in Assen voor een voordracht en vroeg aan de kinderen of ze Sinterklaas
vierden. ,,Niet meer, zei een meisje. Ze heeft een witte moeder en een zwarte
vader. Moeder besloot te stoppen met de sinterklaasviering omdat vader het niet
leuk vindt.''

,,We moeten over en weer begrip hebben'', vervolgt De Vries. ,,Nederlanders
hebben hun tradities, maar moeten ook begrijpen hoe Zwarte Piet overkomt op
zwarte mensen. Natuurlijk moeten we Sinterklaas blijven vieren, maar we kunnen
de traditie toch aanpassen aan de huidige normen? Laat de Pieten zelf beslissen
of ze hun eigen kleur houden, of dat ze zich laten schminken. Dan maakt het niet
meer uit of hij zwart is.''

Sint in de stad is rijk geïllustreerd met tekeningen van Tineke Carl - Liewes.
Het is uitgegeven bij Blauwwaterland Uitgevers: www.blauwwaterland.org

LOAD-DATE: 18 October 2014

LANGUAGE: DUTCH; NEDERLANDS

GRAPHIC: ¬ Mireille de Vries toont het jeugdboek waarin kinderen een andere
invulling bedenken voor Zwarte Piet. Foto Pepijn van den Broeke

PUBLICATION-TYPE: Krant

JOURNAL-CODE: DVHN


    Copyright 2014 Noordelijke Dagblad Combinatie / Dagblad van het Noorden
                              All Rights Reserved

                              98 of 100 DOCUMENTS



                          De Stentor / Gelders Dagblad

                            18 oktober 2014 zaterdag
                                Gelders Dagblad

De landelijke discussie over Zwarte Piet heeft geen regionale gevolgen. - Piet
blijft Piet: geen identiteitscrisis

BYLINE: HARM KORENDIJK

SECTION: REGIO3

LENGTH: 748 woorden


door Harm Korendijk

ZUTPHEN/LOCHEM  -  Geen discussie in Nederland die de laatste jaren zoveel heeft
losgemaakt als die over Zwarte Piet. Is Zwarte Piet een uiting van racisme,
kijken we te weinig naar ons koloniale verleden? De slavernij? Is de tijd
inderdaad rijp voor een stroopwafel- of kaaspiet? Moeten er regenboogpieten
komen of moeten de pieten in het vervolg helemaal blank zijn?

De door een fanatieke groep Randstedelingen aangewakkerde discussie laait weer
in volle hevigheid op. Zeker nu de eerste sinterklaasintochten voor de deur
staan en de eerste pepernoten in de winkel liggen.

Ondanks alle ophef lijkt Nederland eensgezind en is een overgrote meerderheid
van Nederland voor het behouden van het kinderfeest in de oude vorm. Zo ook in
deze regio, want hier wordt weinig aangepast aan het kinderfeest.

Na een rondje bellen langs de organisatoren van de sinterklaasintochten of
pietenfeesten blijkt niemand ook maar iets te willen veranderen aan Zwarte Piet.
"Ik denk zelfs dat ik vrijwilligers kwijtraak als ik iets zou gaan doen aan
Zwarte Piet", vertelt Rick Vreeman, organisator van Het Grote sinterklaasfeest
in Zutphen.

"Het is bij ons dan ook helemaal niet aan de orde geweest dat wij het zouden
veranderen, maar natuurlijk gaat het er wel eens over. Het is de laatste tijd
immers zo'n groot item."

Klachten over Zwarte Piet heeft hij niet gehad. "Ik heb van niemand uit Zutphen
gehoord dat wij het zouden moeten aanpassen." Vreeman is daarom van mening dat
het Grote Sinterklaasfeest, dat op zondag 30 november wordt gehouden, niet
aangepast moet worden. "Het is een mooie traditie en ik hoop dat de kinderen van
nu en in de toekomst van hetzelfde sinterklaasfeest kunnen genieten als ik."

De voorzitter van Ondernemersvereniging Brummen, Rob Burgers, die de
plaatselijke sinterklaasintocht van zondag 16 november organiseert, zegt dat hij
al vooruit liep op de discussie. "Eigenlijk hebben wij helemaal geen Zwarte Piet
. Het zijn bij ons sinds twee jaar bruine pieten, de zwarte pieten waren een
beetje eng voor de kinderen. De bruine kleur is wat vriendelijker, maar die
verandering heeft niets met de landelijke discussie te maken." De discussie over
Zwarte Piet speelt in het oosten dan ook niet volgens Burgers. "Wij hebben geen
enkele klacht gehad over de wijze waarop wij de sinterklaasintocht houden. Ik
denk ook dat het voornamelijk een discussie is, die in het westen gevoerd wordt.
Hier in het oosten wonen niet zoveel zwarte mensen dus speelt het veel minder."

In Lochem zijn net als in Brummen ook geen zwarte pieten maar bruine pieten. "De
reden waarom we dat doen is omdat wij dat mooier vinden. We doen dat bovendien
al jaren", vertelt Tetske Rouweler, secretaris van de commissie die de
sinterklaasintocht organiseert.

"Wij hebben ons als commissie niet in de discussie rondom Zwarte Piet gemengd",
vertelt de Lochemse. Aanleiding was daar volgens haar ook niet voor. "Wij hebben
geen enkele wanklank gehoord over hoe wij met Zwarte Piet omgaan. Wij noemen
zwarte pieten ook geen knechten maar: 'de lieve helpers van Sinterklaas'.
Daarnaast dragen zij ook al jaren geen roe bij ons."

De enige sinterklaasintocht in de regio die zich iets heeft aangetrokken van de
landelijke discussie is Steenderen. Daar lopen de pieten sinds vorig jaar zonder
oorbellen rond. "Die hebben we mede naar aanleiding van de landelijke discussie
eraf gehaald. Daarnaast was het ook praktisch omdat die grote oorbellen toch
irritant zitten", vertelt Hans Geurts, bestuurslid van de plaatselijke
ondernemersvereniging en tevens hulpsint. Veel verder dan deze aanpassing wil
Geurts niet gaan. "Misschien dat we een iets lichter tintje lippenstift
uitkiezen bij de drogist, maar dat is het dan ook wel." Het kinderfeest
ingrijpend veranderen ziet de hulpsint dan ook echt niet zitten. "Wat ik in mijn
omgeving hoor, is dat de discussie eigenlijk nergens over gaat. Het is een
kinderfeest en heeft echt niets met de slavernij te maken." De grootste
verandering in Steenderen is volgens Geurts, dat de sint op zaterdag 22 november
niet meer aankomt op de markt maar direct bij de sportzaal.

In de gemeenten Voorst en Bronckhorst zijn dezelfde geluiden te horen als in de
andere gemeenten.

"We zijn hier in het oosten gewoon te nuchter voor", is een veelgehoord antwoord
op de vraag   waarom Zwarte Piet geen  niet echt een issue is. Iedere
voorstander van  Zwarte Piet, kan opgelucht zijn. In deze regio zijn er
hoogstens bruine pieten zonder oorbellen.

LOAD-DATE: 18 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: STGD


                     Copyright 2014 Wegener NieuwsMedia BV
                              All Rights Reserved

                              99 of 100 DOCUMENTS



                                De Gelderlander

                            18 oktober 2014 zaterdag
                                     Arnhem

Zwarte Piet-discussie toont vooral hedendaagse onverdraagzaamheid

BYLINE: CATHELIJNE BOUWKAMP

SECTION: 3_OPINIE

LENGTH: 610 woorden


Over Sinterklaas en Zwarte Piet hoeven we niet in te zitten. Discriminatie en
racisme, dáár moe- ten we over praten.

Opinie

zwarte piet

door Cathelijne Bouwkamp

ARNHEM -   Sinterklaas is voor mij het mooiste Nederlandse feest van het jaar.
Dat vond ik als 6-jarige, zingend bij de schoorsteen en dat vind ik als moeder
van drie kinderen. Het is een uniek en spannend kinderfeest en de ontknoping is
als een rite de passage naar volwassenheid, of zoals mijn zoon zegt: 'de meest
bizarre plottwist van je jeugd'.

Helaas lukt het mij als volwassene niet meer onbezorgd mee te genieten met mijn
kinderen, nu ieder jaar de discussie rondom Zwarte Piet losbarst. Nu ik met
andere ogen naar Zwarte Piet kijk, zie ik niet meer alleen mijn feest, maar hoor
ik ook de Nederlanders die hierdoor worden gekwetst. En misschien was dat nooit
de bedoeling van Zwarte Piet, het is wel het effect van Zwarte Piet. En ik voel
me daar niet prettig bij.

We kunnen niet anders dan constateren dat Zwarte Piet voor veel mensen met
Afro-Caraïbische en Surinaamse afkomst symbool staat voor de ongelijke
behandeling en discriminatie die zij al decennialang ervaren.

De discussie wel of geen Zwarte Piet is niet de kern van het probleem. De kern
is dat onderzoeken en cijfers een onrustbarend beeld geven van bestaand en
toenemend racisme en discriminatie in Nederland. Dat is waar we het indringend
met elkaar over moeten hebben.

Vooralsnog lijkt dat niet te lukken. De stellingname dat Zwarte Piet voor een
(groeiende) groep Nederlanders symbool staat voor ongelijkheid tussen
bevolkingsgroepen, leidt tot zulke extreme reacties dat Zwarte Piet erbij
verkleurt. De discussie toont niet zozeer de meningsverschillen over de
historische betekenis van Zwarte Piet, maar toont des te meer het gezicht van de
hedendaagse onverdraagzaamheid in Nederland.

Over Sinterklaas en zijn pieten maak ik me eigenlijk niet zo veel zorgen.
Cultuur en tradities zijn aan veranderingen onderhevig en kunnen zich uitstekend
aanpassen. Zo blijven het tradities in de plaats van ouderwetse en versleten
gebruiken die in de vergetelheid raken.

Ik maak me wel zorgen over onze samenleving. In Nederland is de afgelopen jaren
sprake van toenemende discriminatie en racisme. Daar zullen we het met elkaar
over moeten hebben.

Mensen zijn niet ondergeschikt aan tradities, maar vormen deze met elkaar. Laten
we dan ook met elkaar in debat gaan, over hoe we kunnen zorgen dat dit Hollandse
kinderfeest een feest blijft waar zo veel mogelijk kinderen en hun ouders van
kunnen genieten. Ook in Arnhem zijn we gebaat bij een goede discussie, waarbij
we een voorbeeld kunnen nemen aan de kinderen van de Arnhemse basisschool De
Binnenstad; zij praten met elkaar over Zwarte Piet en luisteren naar elkaar
zonder elkaar te overtuigen of over te halen, laat staan elkaar aan te vallen.

Het is van belang dat we het hier samen over hebben. De politiek kan hierbij het
voortouw nemen, maar het debat zal Arnhem-breed gevoerd moeten worden. Zodat we
straks niet in de bizarre situatie komen dat we in de gemeenteraad moeten
stemmen over hoe zwart Zwarte Piet mag zijn.

Zo zorgen we samen dat Sinterklaas en zijn pieten hun plek behouden in onze
cultuur. Want Sinterklaas is voor velen een prachtig feest en daar kan een
kleine aanpassing niets aan af doen. Die aanpassing zorgt er wel voor dat het
feest toegankelijk wordt voor nog meer mensen, zodat wij samen kunnen genieten
van de sinterklaastraditie. Laten we vooral met elkaar de lange traditie van
verdraagzaamheid koesteren en op een respectvolle manier met elkaar in gesprek
blijven.

Cathelijne Bouwkamp is fractievoorzitter van GroenLinks Arnhem

LOAD-DATE: 18 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: DG


                     Copyright 2014 Wegener NieuwsMedia BV
                              All Rights Reserved

                              100 of 100 DOCUMENTS



                                De Gelderlander

                            18 oktober 2014 zaterdag
                                    Liemers

'Sint zonder Zwarte Piet is als 'n dag zonder nacht'

BYLINE: KELLY HEERINK

SECTION: 3_LI

LENGTH: 696 woorden


Bas Mannee, oprichter van de SinterClub in Duiven, kijkt, zoals elk jaar, uit
naar het sinterklaasfeest. 'Een traditioneel feest, een sprookje, waarin Zwarte
Piet onmisbaar is.'

door Kelly Heerink

Disney. Dat straalt de woning van Bas Mannee uit. Een Mickey-Mouselampje, veel
foto's van hem en zijn vriendin Marieke van Kempen in Disneyland Parijs en twee
katten die luisteren naar de namen Mowgli en Shanti, vernoemd naar figuren uit
de Disneyfilm Jungle Book. Hij serveert twee kopjes thee, waarop Mickey Mouse en
Minnie Mouse staan afgebeeld.

Waarom die fascinatie voor Disney?

"Van binnen ben ik nog steeds een groot kind. Ik heb heel veel Disneyfilms
gezien vroeger. Ze creëren een bepaalde beleving en daar heb ik veel respect
voor. Zelf probeer ik ook een bepaalde beleving te creëren bij mijn publiek."

Zoals tijdens het sinterklaasfeest.

"Ja. Drie weken per jaar zit je in een Nederlands sprookje. Toen ik 15 jaar oud
was, speelde ik voor het eerst Zwarte Piet. Ik kwam erachter dat ik dat
schitterend vind, mensen vermaken met mijn rol. Ik speel zelf ook Sinterklaas.
Het is een heerlijke tijd waar we allemaal in opgaan."

Niet allemaal, zo bleek. U zit bij het Pietengilde. Waarom is Zwarte Piet zo
belangrijk voor het sinterklaasfeest?

"Sinterklaas zonder Zwarte Piet is als een dag zonder nacht."

Waarom?

"Pieten zijn op zichzelf staande figuren. Mythische wezens, die een donkere
kleur hebben. Het is geen huidskleur. Zwart staat symbool voor de nacht. Hij
lost 's nachts als het ware op. Dat is het mysterieuze aan Zwarte Piet. En
misschien wel het belangrijkst: zwart is de maskerade. Zo worden de pieten niet
herkend."

Door kinderen, het publiek. Maakt het voor hen verder nog uit of het een rode,
een blauwe, een kaas- of een stroopwafel-Piet is?

"Nou, het gaat erom wat wij kinderen aanleren. Pieten evolueren door de jaren
heen. Eerder hadden de pieten kroeshaar, nu zijn er allerlei zwarte pruiken. Ook
de rode lippen zijn niet meer zo groot. Sommige kinderen zullen even raar
opkijken als ze ineens een blauwe piet zien. Maar uiteindelijk raken ze daar wel
aan gewend."

En het draait om de kinderen toch?

"Sinterklaas is een sprookje door volwassenen, voor kinderen. Volwassenen houden
het sprookje levend. Als je gedwongen moet veranderen - en daar gaat de
discussie over - kun je het sprookje niet meer vol overgave overbrengen.
Daarnaast wil ik de traditie later doorgeven aan mijn kinderen. Sinterklaas is
echt jeugdsentiment voor mij. Tradities kun je niet opleggen."

Donderdag ging het Pietengilde in hoger beroep tegen de uitspraak van de
Rechtbank Amsterdam dat Zwarte Piet een negatief stereotype is. Hoever gaan
jullie?

"Zover onze passie reikt. Als het probleem Zwarte Piet gaat overstijgen, dan is
het tijd om te stoppen. Voor mij ligt de discussie nu verder weg dan het feest
zelf. Er zijn nog andere wegen te bewandelen als de uitspraak  niet goed
uitpakt."

Welke wegen?

"Daar doe ik nog geen uitspraak over."

Bent u de discussie nog niet zat?

"Ik heb wel een stapje terug gedaan. Eerder mengde ik me in discussies op
internet. Maar dat lost niets op. Ik wil nu in dialoog gaan met mensen. Want ik
begrijp dat mensen een link leggen tussen Zwarte Piet en de slavernij. Face to
face kan ik mensen op een fatsoenlijke manier uitleggen waar Zwarte Piet vandaan
komt. Dat gaat veel verder terug dan de slavenhandel."

Wat zien we van toen, nu nog in Zwarte Piet terug?

"De verhouding tussen Sinterklaas en Zwarte Piet. De bisschop en de heidense
figuur. Zwarte Piet toonde de misstanden van de kerk. Hij neemt een loopje met
het gezag. Nu nog. Hij staat bijvoorbeeld gekke bekken te trekken achter de
sint."

Is er over vijf jaar iets veranderd?

"Dat denk ik wel. Maar ik hoop geleidelijk aan. Het lijkt of de media het podium
geven aan gemeenten die ineens de kleur van de pieten gaan veranderen. Anderen
nemen dat over. Maar er is nog niets aan de hand. Niemand heeft mij verteld dat
ik de kleur van mijn pieten moet veranderen."

Zou u dat wel doen?

"Moeilijk om te zeggen. Ik denk het niet, omdat ik daar zelf niet achter sta.
Een boodschap van Disney is: luister naar jezelf. In mijn ogen is Zwarte Piet
niet fout."

LOAD-DATE: 18 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: DG


                     Copyright 2014 Wegener NieuwsMedia BV
                              All Rights Reserved

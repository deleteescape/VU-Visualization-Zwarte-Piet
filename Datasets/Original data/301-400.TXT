



Download Request: Selected Items: 301-400
Time Of Request: Monday, December 03, 2018  12:01:49

Send To:

VRIJE UNIVERSITEIT
DE BOELELAAN 1103
AMSTERDAM, NLD 1081HV


Terms: (zwarte piet)


Source: All News, All Languages
Project ID:



                               1 of 100 DOCUMENTS



                                Brabants Dagblad

                            17 oktober 2014 vrijdag
             Den Bosch; Tilburg; Bommelerwaard; Land van Heusden en
            Altena; Waalwijk e.o.; Meierij; Oss e.o.; Uden / Veghel
            e.o.; ; Den Bosch Editie; Oss e.o. Editie; Waalwijk e.o.
          Editie; Bommelerwaard Editie; Meierij Editie; Tilburg Editie

Pietengilde: 'Zwarte Piet is vrijheid van meningsuiting'

BYLINE: FREKE REMMERS

SECTION: 3_ALG_INHETNIEU

LENGTH: 494 woorden


door Freke Remmers

DEN HAAG  -  De Zwarte Pietendiscussie wordt tot op het hoogste rechterlijke
niveau uitgevochten. Gisteren boog de Raad van State zich over de netelige
kwestie.

Terwijl bezwaarmaker Patrick Mathurin uitgebreid poseert voor de persfotografen,
lachen de Zwarte Pieten achter hem als boeren met kiespijn. "Ga toch terug",
roepen de leden van de extreem-rechtse groep De Voorpost. Met z'n vijven zijn
ze, uitgedost als Sinterklaas met Pieten, naar Den Haag getrokken om 'de cultuur
van Nederland' te verdedigen. Ze worden aangemoedigd door toeterende
vrachtwagens, de chauffeurs steken hun duim op. "Jullie zijn te laat. Zwarte
Piet verandert al", roept Mathurin terug. De politie cirkelt er nerveus om heen.

Ook in het gebouw van de Raad van State is er veel beveiliging. Er is grote
belangstelling voor het hoger beroep in de zaak rondom de sinterklaasintocht van
Amsterdam vorig jaar. Burgemeester Eberhard van der Laan zou volgens de
bezwaarmakers onvoldoende rekening hebben gehouden met de grieven van gekleurde
Amsterdammers door toestemming te verlenen voor de intocht. De bestuursrechter
gaf hen afgelopen juli gelijk en oordeelde bovendien dat Zwarte Piet een
negatieve stereotypering is.

Alle partijen gingen echter in beroep. Van der Laan vindt zichzelf niet de
aangewezen persoon om een oordeel te vellen over het al dan niet racistische
karakter van Zwarte Piet. Ook de rechter heeft daar volgens hem niks over te
zeggen, maar alleen de samenleving. "Als de burgemeester een oordeel moet geven
over Zwarte Piet, dan wordt hij een soort zedenmeester. Dan zal hij dat ook
moeten doen bij de Gay Pride, het beachvolleybaltoernooi voor dames, of een
concert waar het koningspaar bij aanwezig is", stelt de advocaat van Van der
Laan die niet aanwezig is.

Volgens het Pietengilde, dat de gemeente steunt, had de bestuursrechter een
verouderd beeld van Zwarte Piet. "Piet heeft al geen dikke, rode lippen meer,
niet meer alleen kroeshaar en spreekt geen gebroken Nederlands", aldus de
raadsman van het Pietengilde. Volgens hem valt het spelen van Zwarte Piet onder
'artistieke expressie' en daarmee onder de vrijheid van meningsuiting.

Maar de tegenstanders van Zwarte Piet zijn in de rechtszaal overduidelijk in de
meerderheid aanwezig. Met applaus of juist luidruchtig gemopper laten ze van
zich horen. "Als Zwarte Piet spelen een meningsuiting is, dan weet je nog niet
welke mening iemand daarmee verkondigt", zegt mensenrechtenadvocaat Wil
Eikelboom namens de bezwaarmakers. "Er worden kleine stapjes gezet, maar
onvoldoende. Racisme bouw je niet af, dat schaf je af."

Zo ordelijk als de discussie in de rechtszaal verloopt, zo fel wordt die
daarbuiten gevoerd. Quinsy Gario, gezicht van de tegenbeweging, weet er alles
van. "Mensen zeggen dat mijn voorouders doodgeslagen hadden moeten worden. Ze
vragen wie mijn eigenaar is", vertelt hij in zijn slotpleidooi.

Uitspraak: 12 november, net op tijd voor de intocht op 15 november.

LOAD-DATE: 17 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: BD


                     Copyright 2014 Wegener NieuwsMedia BV
                              All Rights Reserved

                               2 of 100 DOCUMENTS



                         De Stentor / Sallands Dagblad

                            17 oktober 2014 vrijdag
                                Sallands Dagblad

'Geen reden om ergens anders boodschappen te doen' - Piet blijft Piet: geen
identiteitscrisis

BYLINE: JANNEKE OLTHOF;;RENÉ NIJLAND

SECTION: REGIO3

LENGTH: 1106 woorden


witwaspraktijken - sinterklaasfeest - Sinterklaascomités bezuinigen niet op
schmink. Het blíjft Zwarte Piet. "Daar is niets discriminerends aan."

door Janneke Olthof

DEVENTER -   Naast gedichten schrijven, cadeautjes uitpakken en pepernoten eten
is de discussie over Zwarte Piet inmiddels vaste prik in de aanloop naar het
sinterklaasfeest. Nu na de Hema, ook Albert Heijn stelde Zwarte Piet uit de
campagnes te weren, komt de discussie wel heel dichtbij. Het hoger beroep over
Zwarte Piet als omstreden personage dient overigens donderdag.

Op Twitter waren de woorden #AlbertHeijn en #ZwartePiet al trending topic, maar
ook op straat is het onderwerp van gesprek bij het winkelend publiek. "Het gaat
veel te ver. Het is toch te gek dat de politiek zich bezighoudt met een feest
dat voor kinderen bedoeld is, zonde van het geld en de energie", zegt Jolanda
Langenhof (56). Ze doet haar boodschappen bij Albert Heijn in de Korte B. en
vindt het jammer dat het oude sinterklaasgevoel hierdoor vermindert. "Tot drie
jaar geleden vierden we het met alles erop en eraan, surprises en gedichten. Ik
ben fan van het feest en dus ook van Zwarte Piet. Al is het feest al lang niet
meer zoals het geweest is, omdat de pepernoten al vanaf september in de winkels
liggen." Wel blijft ze haar boodschappen bij de Albert Heijn doen. "Ik vind dit
geen reden om ergens anders heen te gaan."

Ook Xufa Berisha (29) vindt het jammer dat de discussie doorgaat tot in haar
eigen supermarkt, al heeft die inmiddels een soort excuus-gedicht de wereld in
geslingerd. "Ik heb mezelf nooit gediscrimineerd gevoeld door Zwarte Piet, het
is een kinderfeest.

Als ik hier geen ouderwetse sinterklaas- en zwarte pietenspullen meer kan
krijgen, dan haal ik ze wel ergens anders."

Toch wordt ook de andere kant van het verhaal door een enkeling gesteund. "Het
kan allemaal wel onschuldig klinken, maar ik kan me voorstellen dat een
Sinterklaas met zwarte hulpjes door sommigen niet zo onschuldig wordt opgevat",
zegt Sydney Beck (23) als ze de winkel uit komt lopen. "Het is wel goed dat
Albert Heijn dat inziet en deze mensen een beetje tegemoet komt."

Maar dat is volgens Henk Ruigrok (53) gewoon slim in commercieel opzicht. "Ik
snap wel dat ze er iets mee moeten, om zoveel mogelijk klanten aan zich te
blijven binden. Maar zoveel ophef vind ik onzin, het is een traditie en ik vind
het niet de moeite waard om daar zoveel aandacht aan te besteden." Al denkt hij
dat de discussie nog wel even door zal gaan. "Ik denk niet dat dit binnen een
jaar opgelost kan worden. Misschien moeten ze het afbouwen, zodat kinderen over
tien jaar niet beter weten dan een Sinterklaas zonder Zwarte Pieten."

"Gelukkig verkopen ze bij de Hema nog wel gewoon rookworsten, die smaken prima
op pakjesavond", lacht Langenhof.

Je moet de traditie begrijpen. Dan weet je dat er niets discriminerends aan is

Afke Pricker

Elk jaar wordt wel ergens in Nederland een Zwarte Piet mishandeld. Piet-haters
dreigen zelfs met geweld intochten te verstoren. In Deventer ondervond een
Zwolse student in 2009 hoe het was om even te worden 'witgewassen'.

Een destijds 21-jarige man uit Maastricht probeerde met een spons het gezicht
van de zwarte piet schoon te wassen. Bekenden van de man hielden de piet in
bedwang. Ook maakten ze filmopnamen, die ze wilden gebruiken voor een 'ludieke'
korte film, in het kader van een studieopdracht.

De Maastrichtenaar, zelf donkergetint, koos voor deze insteek omdat hij het
fenomeen zwarte piet als discriminerend ervaart. De piet verklaarde stompen in
zijn buik en gezicht te hebben gekregen. De groep ontkende dit.

De man uit Maastricht zat enige tijd vast op het politiebureau. Zijn slachtoffer
speelde het jaar erop gewoon weer voor zwarte piet.

door René Nijland

DEVENTER -   De vraag die jaarlijks ondanks ergernis van velen wordt opgeworpen
is duidelijk: is Zwarte Piet als personage nog wel te handhaven? Is het
misschien toch een uiting van racisme, kijken we te weinig naar ons koloniale
verleden? De slavernij? Is de tijd rijp voor de regenboogpiet, of is piet
voortaan blank? De door een fanatieke groep Randstedelingen aangewakkerde
discussie laait weer op. De reactie van het overgrote deel van Nederland is
duidelijk: makkers staakt uw wild geraas.

"We hebben er kort over gesproken", zegt Afke Pricker van de Stichting Algemene
Deventer Sinterklaas Commissie (SADSC), al vele tientallen jaren
verantwoordelijk voor de groots opgezette aankomst van Sinterklaas bij de
Verlaagde Wellekade en eerder de Kapjeswelle. "We willen natuurlijk niemand voor
het hoofd stoten, maar we zijn van mening dat het een groot en vrolijk
toneelstuk voor de kinderen is, waar iedereen naar uitkijkt en van geniet."

SADSC zegt de discussie over zwarte-piet-of-niet 'op afstand te volgen'. "We
houden de landelijke tendens in de gaten en waar nodig passen we aan", belooft
Pricker. De grootste wijzigingen zijn jaren geleden al doorgevoerd. "Onze pieten
zijn bruin, hebben geen dikke lippen, zijn geen knecht en gedragen zich niet
dom. We hebben zelfs een professor-piet. We hebben allerlei karakters."

Het sinterklaascomité heeft het onderwerp ook in een gesprek met burgemeester
Andries Heidema genoemd, maar dat heeft niet geleid tot een koerswijziging of
ommezwaai. "Sinterklaas is een traditioneel cultuurfeest waar niets racistisch
aan is", bevestigt Pricker. "Je moet de traditie begrijpen. Dan weet je dat er
niets discriminerends aan is. Kinderen begrijpen de discussie helemaal niet en
zo moet het ook zijn. Natuurlijk evolueert het feest, maar tradities moeten
blijven."

Uit een kleine belronde langs sinterklaascomités blijkt dat de huidskleur van de
zwarte pieten nergens tot klachten heeft geleid. Antwoorden op vragen zijn
politiek correct, maar toch klinkt heel vaak het woord 'onzin' als het over de
pietendiscussie gaat. "Hier in het oosten zijn we allemaal wat nuchterder", is
een meer gehoorde uitspraak.

Alex Hogeslag, centrummanager van winkelcentrum Colmschate, staat er laconiek
in. "Dertig pieten zijn hier de baas." Op het Zwarte Pietenfestijn is inderdaad
geen Sinterklaas te bekennen. "En ze zijn zwart van het roet. Wat eronder zit
weet ik niet." Meer serieus zegt Hogeslag in ruim tien jaar tijd nog nooit
klachten te hebben gehad. "Niemand voelt zich bij mijn weten geroepen iets te
veranderen."

Ook Harry Leerkes van de Stichting Dorpsfeesten Twello, verantwoordelijk voor de
jaarlijkse intocht van Sinterklaas en zijn gevolg, laat weten de
kleurendiscussie aan zich voorbij te laten gaan. Ook na ruggenspraak met andere
bestuursleden. "Alles blijft hier bij het oude. Zoals we het altijd hebben
gedaan."

LOAD-DATE: 17 October 2014

LANGUAGE: DUTCH; NEDERLANDS

GRAPHIC: Traditionele chocoladepoppetjes Zwarte Piet. Vraag is of deze van kleur
moeten verschieten. De meeste mensen hechten aan de traditie.

PUBLICATION-TYPE: Krant

JOURNAL-CODE: STSD


                     Copyright 2014 Wegener NieuwsMedia BV
                              All Rights Reserved

                               3 of 100 DOCUMENTS



                                    NRC.NEXT

                            17 oktober 2014 vrijdag

1 Zwarte Piet is een kwetsende karikatuur

BYLINE: Michiel Dekker

SECTION: denken; Blz. 9

LENGTH: 397 woorden


Tégen Zwarte Piet Pijnlijk! - ouders met het schaamrood op de kaken, omdat hun
kind een donkere man enthousiast aanwijst als Zwarte Piet.

Zwarte Piet is racisme, betoogde kunstenaar en activist Quincy Gario in 2011 bij
de Sinterklaasintocht van Dordrecht. Hij werd destijds gearresteerd, waarna
internationale aandacht ontstond voor zijn zaak. Tegenstanders vinden dat Zwarte
Piet de Nederlandse variant is van blackface, gedateerd racistisch amusement van
geschminkte blanken. De helper van Sinterklaas bevestigt het stereotype van de
domme, ondergeschikte zwarte man.

Pijnlijke anekdotes genoeg, over ouders met het schaamrood op de kaken, omdat
hun kind in de supermarkt een donkere man enthousiast aanwijst als Zwarte Piet.
Onschuldig? Zeker niet, vinden tegenstanders. Het is het gevolg van een gebrek
aan historisch besef bij Nederlanders over hun slavernijverleden, en pijnlijk
voor donkere mensen. ,,Onwetendheid voedt haat, dat hebben we in het verleden
gezien", zei Verene Shepherd, Jamaicaans onderzoeker van een VN-werkgroep die in
juli Zwarte Piet onderzocht.

Het karakter van Sinterklaas en Zwarte Piet is de afgelopen jaren al veranderd.
Piet heeft bij de meeste intochten al een tijd geen roe meer bij zich, of een
zak voor stoute kinderen. Ook oorringen en knalrode lippen zijn niet meer
gangbaar en meestal is hij bruin in plaats van zwart. Verdere aanpassing van
Zwarte Piet is niet meer dan logisch, want die weg is al lang ingeslagen, zeggen
sommigen. Andere tegenstanders vinden juist dat de tot nu toe gedane wijzigingen
minimaal zijn en dat het stereotiepe karakter alleen zal verdwijnen als er meer
verandert aan Zwarte Piet.

Al hebben ze van de ene op de andere dag alle kleuren van de regenboog, of
lijken ze op Elvis Presley: kinderen zullen altijd onder de indruk zijn van
Sinterklaas en zijn helpers. Daar is geen geleidelijke aanpassing voor nodig.
Het maakt ze simpelweg niet uit hoe degene eruitziet die ze pepernoten en
cadeautjes brengt, want ze wíllen in de mythe geloven.

Deze mening werd de afgelopen dagen door meer en minder bekende Nederlanders via
filmpjes op sociale media verkondigd. Want ook al is het een minderheid die
tegen Zwarte Piet is, waarom zouden we niet gewoon rekening houden met mensen
die zich gekwetst voelen? Het wegvallen van één element van het kinderfeest is
niet hetzelfde als het afschaffen van een complete traditie.

LOAD-DATE: 16 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2014 NRC Media B.V.
                              All Rights Reserved

                               4 of 100 DOCUMENTS



                                NRC Handelsblad

                           16 oktober 2014 donderdag

[Vijf argumenten tegen het behoud van Zwarte Piet 1...]*

BYLINE: Michiel Dekker

SECTION: In het nieuws; Blz. 3

LENGTH: 431 woorden


Vijf argumenten tegen het behoud van Zwarte Piet

1 Zwarte Piet is een kwetsende karikatuur

Zwarte Piet is racisme, betoogde kunstenaar en activist Quincy Gario in 2011 bij
de Sinterklaasintocht van Dordrecht. Hij werd destijds gearresteerd, waarna
internationale aandacht ontstond voor zijn zaak. Tegenstanders vinden dat Zwarte
Piet de Nederlandse variant is van blackface, gedateerd racistisch amusement van
geschminkte blanken. De helper van Sinterklaas bevestigt het stereotype van de
domme, ondergeschikte zwarte man.

2 Zwarte Piet voedt discriminatie

Pijnlijke anekdotes genoeg, over ouders met het schaamrood op de kaken omdat hun
kind in de supermarkt een donkere man enthousiast aanwijst als Zwarte Piet.
Onschuldig? Zeker niet, vinden tegenstanders. Het is het gevolg van een gebrek
aan historisch besef bij Nederlanders over het slavernijverleden, en pijnlijk
voor donkere mensen. ,,Onwetendheid voedt haat, dat hebben we in het verleden
gezien", zei Verene Shepherd, Jamaicaans onderzoeker van een VN-werkgroep die in
juli Zwarte Piet onderzocht.

3 Verandering van het Sinterklaasfeest is normaal

Het karakter van Sinterklaas en Zwarte Piet is de afgelopen jaren al veranderd.
Piet heeft bij de meeste intochten al een tijd geen roe meer bij zich, of een
zak voor stoute kinderen. Ook oorringen en knalrode lippen zijn niet meer
gangbaar en meestal is hij bruin in plaats van zwart. Verdere aanpassing van
Zwarte Piet is niet meer dan logisch, want die weg is al lang ingeslagen, zeggen
sommigen. Andere tegenstanders vinden juist dat de tot nu toe gedane wijzigingen
minimaal zijn en dat het stereotiepe karakter alleen zal verdwijnen als er meer
verandert aan Zwarte Piet.

4 Kinderen maakt het niets uit welke kleur Piet heeft

Al hebben ze van de ene op de andere dag alle kleuren van de regenboog, of
lijken ze op Elvis Presley: kinderen zullen altijd onder de indruk zijn van
Sinterklaas en zijn helpers. Daar is geen geleidelijke aanpassing voor nodig.
Het maakt ze simpelweg niet uit hoe degene eruit ziet die ze pepernoten en
cadeautjes brengt, want ze wíllen in de mythe geloven.

5 Waarom zou het Sinterklaasfeest niet gezellig zijn zonder Zwarte Piet?

Deze mening werd de afgelopen dagen door meer en minder bekende Nederlanders via
filmpjes op social media verkondigd. Want ook al is het een minderheid die tegen
Zwarte Piet is, waarom zouden we niet gewoon rekening houden met mensen die zich
gekwetst voelen? Het wegvallen van één element van het kinderfeest is niet
hetzelfde als het afschaffen van een complete traditie.

* Vervangende titel / Replacement title

LOAD-DATE: 16 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2014 NRC Media B.V.
                              All Rights Reserved

                               5 of 100 DOCUMENTS



                                NRC Handelsblad

                           16 oktober 2014 donderdag

Zwart of niet zwart, dat is de vraag

SECTION: In het nieuws; Blz. 3

LENGTH: 433 woorden


Vijf argumenten voor het behoud van Zwarte Piet

1 Het is een typisch Nederlandse traditie

,,Zwarte Piet is zwart en dat kan ik niet veranderen. Zo heet hij nu eenmaal",
zei premier Mark Rutte in maart. Zwarte Piet hoort nu eenmaal bij de Nederlandse
cultuur, vindt een ruime meerderheid van de Nederlanders. De minderheid die daar
problemen mee heeft, moet zich bij het traditionele karakter van het kinderfeest
neerleggen, vinden zij. Want: we hebben het altijd zo gedaan, dus waarom zouden
we het veranderen? Of: als we het Sinterklaasfeest veranderen, is dan
bijvoorbeeld carnaval de volgende traditie waarover discussie ontstaat?

2 Zwarte Piet is niet zwart / geen slaaf / niet dom

Het uiterlijk van Zwarte Piet is volgens sommigen te herleiden tot de demonische
knechten van de Germaanse god Wodan. Anderen zeggen juist dat Zwarte Piet zijn
kleur heeft van het roet, omdat hij de pakjes via de schoorsteen bezorgt. Of:
Zwarte Piet is niet letterlijk maar figuurlijk zwart, want Sinterklaas en zijn
helpers zijn maar sprookjesfiguren. Weer andere voorstanders zeggen dat Zwarte
Piet misschien wel zwart is, maar geen ondergeschikte knecht. Hij is vaak
slimmer dan de oude Sinterklaas, en zeker vrolijker en grappiger.

3 Kinderen snappen er niets meer van als Piet niet meer zwart is

Argument van bezorgde ouders. Hoe is het kinderen uit te leggen dat Zwarte Piet
vorig jaar zwart was, maar nu opeens paars is. Of eruit ziet als een stroopwafel
of een blokje kaas, zoals bij de op televisie uitgezonden nationale intocht in
Gouda op 15 november. Niet iedereen die dit zegt is per se voor behoud van de
traditionele Zwarte Piet. Sommigen pleiten voor geleidelijke verandering, zodat
kinderen kunnen wennen aan een moderne Piet.

4 Veel donkere Nederlanders hebben niets tegen Zwarte Piet

Premier Rutte zei in maart dat vrienden van hem op de Nederlandse Antillen heel
blij zijn als ze Sinterklaas vieren omdat ze hun gezicht niet hoeven te
schminken. Vaker gehoord: allochtone vrienden vinden toch ook dat Zwarte Piet
moet blijven, wat is dan nog het probleem? Waarom een element van een
kinderfeest dat niet racistisch is bedoeld wel opvatten als overblijfsel van de
slavernij?

5 Wie maakt zich nu druk over Zwarte Piet?

Klinkt onder Nederlanders die de discussie moe zijn. Heeft het land echt niets
beters om zich zorgen over te maken dan een figuur in een kinderfeest?
Burgemeester Milo Schoenmaker (VVD) van Gouda, waar zowel aangepaste als donkere
Pieten bij de intocht zullen zijn, zei ook al: ,,De discussie is erg
gepolariseerd. Wij zouden die graag een wat meer ontspannen karakter geven".

LOAD-DATE: 16 October 2014

LANGUAGE: DUTCH; NEDERLANDS

GRAPHIC: Leefbaar Rotterdam heeft verspreid over de stad poppetjes opgehangen,
met als boodschap 'Wij willen blijven'.

PUBLICATION-TYPE: Krant

JOURNAL-CODE: NRC Handelsblad


                         Copyright 2014 NRC Media B.V.
                              All Rights Reserved

                               6 of 100 DOCUMENTS



                                     Trouw

                           16 oktober 2014 donderdag

Ephimenco Zwarte Piet

SECTION: De Verdieping; Blz. 24

LENGTH: 512 woorden


Al uren was ik de straten van Rotterdam aan het afstruinen, toen ik hem
eindelijk vond. "Hebbes!" schreeuwde ik. Hij was met een koordje om zijn middel
aan een lantaarnpaal vastgemaakt. Op zijn borst stond: 'Wij willen blijven!'. Ik
was ontroerd.

Het Zwarte Piet-popje was met honderden andere door Leefbaar Rotterdam door de
stad aan lantaarnpalen vastgebonden. Als teken van verzet tegen abolitionisten
(afschaffers). Kijk, dit is wat ik fantastisch vind aan Rotterdam, waar
politieke partijen, liever dan hun tijd verspillen met begrotingsdebatten,
Zwarte Piet-popjes aan lantaarnpalen hangen.

Dat ik zelf op zoek ging naar een popje gisteren, kwam doordat ik het thuis niet
meer volhield. Het begon met het lezen van de Volkskrant waarin schrijver Robert
Vuijsje een essay van drie pagina's over Zwarte Piet mocht schrijven. En dit
nadat hij zaterdag al twee pagina's lang in Trouw over hetzelfde onderwerp
geïnterviewd was. Zoals bekend lijdt Robert Vuijsje aan het Stockholm-syndroom,
nadat hij zes jaar geleden vanwege zijn debuut 'Alleen maar nette mensen' voor
gore racist werd uitgemaakt. Nu beschuldigt hij aanhangers van Zwarte Piet van
'alledaags racisme' en schrijft kinderboeken over roomblanke Pieten.

Ik was hierover aan het peinzen toen een bericht mijn smartphone deed rinkelen:
'Frits Wester neem het op voor Zwarte Piet!' Ik spoedde me naar de RTL-site en
zag als eerst een foto van Frits geschminkt als Zwarte Piet. De kop van zijn
column: 'Kom niet aan Zwarte Piet'. Ik onthield alleen de diepzinnige woorden: '
Piet mag geen knecht meer heten en Sinterklaas is nu zeker ineens zijn
leidinggevende. Ammehoela!'

Verder mediteren had geen zin want mijn aandacht werd getrokken door een bericht
dat alle persbureaus en nieuwsmedia hadden overgenomen: 'Peter R. de Vries
bedreigd!' Niet door Willem H., Dirk U. of John M. maar door Zwarte
P-aanhangers. De Vries (voor afschaffing) stelde zelf een honderdtal tweets en
persberichten op waarin hij de aard van 'zijn' bedreiging uit de doeken deed.
Hij kreeg een anonieme mail waarin stond: 'Jij bent een vuile landverrader
Peter! Hoe haal jij het in je vuile kankerkop om tegen Zwarte Piet te zijn? Als
ik jou ergens tegenkom, dan krijg je een kogel door je kop.'

Ernstig inderdaad. Maar hoewel doodsbang, bleef Peter strijdlustig. Paul de
Leeuw, die op Facebook opriep om Zwarte Piet door 'een lesbische piet of een
zeurpiet te vervangen', moest er ook aan geloven. In de reacties werd 'Paul
Cholesterol' uitgemaakt voor 'zakkenvuller, kale hond en walgelijke kwallekop'.

De spanning werd me te veel en ik besloot een Zwarte Piet-popje van Leefbaar
Rotjeknor te gaan zoeken. En nu stond ik er voor! Ik strekte mijn arm om het
popje te pakken, maar een oude man hield me tegen: 'Niet doen! Weet u zeker dat
er geen scheermesjes of zelfs een bermbom achter schuilt? Abolitionisten kunnen
soms wreed toeslaan'. De oude man keek me indringend aan: 'Vergeet ebola en IS:
de derde wereldoorlog zal in Nederland beginnen. Op 5 december.'

Ik strekte mijn arm om het popje te pakken, maar een oude man hield me tegen

LOAD-DATE: 15 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Trouw


                    Copyright 2014 De Persgroep Nederland BV
                              All Rights Reserved

                               7 of 100 DOCUMENTS



                                   BN/DeStem

                            15 oktober 2014 woensdag
          Roosendaal / Bergen op Zoom; Breda / Oosterhout / Etten-Leur
            / Moerdijk; Bergen op Zoom Editie; Etten-Leur Moerdijk;
           Oosterhout Editie; Roosendaal Editie; Breda Editie; Bergen
                                 op Zoom Editie

'Handen af van onze traditie!'

SECTION: VERDIEPING

LENGTH: 319 woorden


Nee, liever geen stippels, strepen groen, paars of andere kleuren. Zwarte Piet
moet gewoon zijn eigen zwarte of bruine zelf blijven, vindt u.

We vroegen u in de krant van gisteren of Zwarte Piet zo moet blijven of dat hij
er juist gekleurd op moet staan. Ruim 7.500 mensen bekenden kleur op onze site.
N0g nooit hebben zoveel mensen gereageerd op een kwestie die wij aan de orde
stelden.

Verreweg de meesten (94 procent) vinden dat Zwarte Piet gewoon zijn traditionele
zelf moet blijven. 3 procent van de stemmers ziet een Piet met roetvegen wel
zitten, 2 procent pleit voor een Piet met een kleurtje en 1 procent denkt dat
een Regenboogpiet de oplossing biedt voor de zwartepietendiscussie die Nederland
voor het tweede achtereenvolgende jaar bezighoudt. Velen van u stemden niet
alleen op de poll, we ontvingen ook tientallen reacties. Een korte bloemlezing:

"Zwarte Piet moet blijven. Dat is al eeuwen zo."

"Waar maakt iedereen zich toch druk over. Er is al genoeg ellende op de wereld
die tien keer erger is."

"Waarom voeren volwassenen deze discussie? Het is toch een kinderfeest?"

"Boycot alle bedrijven die Zwarte Piet verbannen."

"Bezien vanuit de juiste historische context en met begrip van de juiste feiten,
is Zwarte Piet namelijk in essentie geen racistische uiting."

"Laat de kleintjes genieten zoals het is en was en zadel ze niet op met allerlei
rare kleuren."

"Nederland is Nederland niet meer! Steeds meer mensen van buitenaf gaan bepalen
wat er wel of niet kan in Nederland, dat kan toch niet! Een traditie zoals deze
moet gewoon blijven bestaan in de huidige vorm."

"Blanke Pieten en een zwarte Sint en met zwarte baard en zwart paard. Een beetje
met de tijd meegaan vind ik."

"Handen af van onze traditie! Wie het niet aanstaat kijkt maar de andere kant
op."

"Zwarte Piet moet gewoon Zwarte Piet blijven!! Wie heeft die onzin verzonnen?
Nix anders te doen zeker? Ga wat nuttigs doen."

LOAD-DATE: 15 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: BS


                     Copyright 2014 Wegener NieuwsMedia BV
                              All Rights Reserved

                               8 of 100 DOCUMENTS



                                   BN/DeStem

                            15 oktober 2014 woensdag
          Roosendaal / Bergen op Zoom; Breda / Oosterhout / Etten-Leur
            / Moerdijk; Bergen op Zoom Editie; Etten-Leur Moerdijk;
           Oosterhout Editie; Roosendaal Editie; Breda Editie; Bergen
                                 op Zoom Editie

Zwarte Piet verschiet van kleur

BYLINE: FREKE REMMERS;KIM JACOBS

SECTION: VERDIEPING

LENGTH: 601 woorden


analyse

door Freke Remmers en Kim Jacobs

De verandering van Zwarte Piet is onomkeerbaar, ook al wil een overgrote
meerderheid in Nederland dat de kindervriend blijft zoals hij is. Gouda toverde
gisteren als alternatief kaaspieten en stroopwafelpieten uit de hoge hoed. Ze
lopen, samen met meer traditionele Zwarte Pieten, op 15 november mee in de
landelijke sinterklaasintocht  en worden respectievelijk geel en geruit
geschminkt. In Amsterdam loopt er dit jaar een 'substantieel' aantal roetpieten
rond, met slechts een paar roetvegen op het  gezicht. En de NTR, maker van het
Sinterklaasjournaal, werd maandag gesnapt bij het filmen van grijze pieten en
zelfs een witte met een clownsneus. De Zwarte Pieten- discussie die vorig jaar
heviger dan ooit losbarstte, heeft z'n sporen nagelaten. Konden de bezwaren in
de jaren ervoor nog gemakkelijk worden weggewuifd, na vorig jaar is het
tegengeluid niet meer te negeren.

Tegenstanders kregen steun van de Verenigde Naties. Mede door Verene Shepherd,
hoofd van de onderzoekscommissie die Zwarte Piet ronduit discriminerend noemde,
ontspoorde het debat: hoe durft de VN zich  met 'onze' Zwarte Piet te bemoeien,
was het sentiment.

Maar ook in eigen, Nederlandse gelederen worden steeds meer vraagtekens gezet.
Actualiteitenprogramma EénVandaag hield een peiling onder 27.000 panelleden: 83
procent vindt dat Zwarte Piet niet aangepast moet worden. Een jaar geleden was
dat nog 95 procent.

Deze week buigen verschillende Nederlandse instanties zich over Zwarte Piet.
Maakte Gouda gisteren bekend hoe Piet eruit gaat zien bij de landelijke intocht,
vandaag wil een moeder uit Utrecht haar gelijk halen bij het College van de
Rechten van de Mens. Ze wil dat de basisschool van haar kinderen Zwarte Piet
bant uit het onderwijsaanbod. Opdrachten zoals 'corrigeer de spelfouten van
Zwarte Piet' zet zwarte mensen weg als dom en slordig, vindt zij. Morgen buigt
de Raad van State zich nogmaals over de vraag of Zwarte Piet racistisch is of
niet. De Amsterdamse bestuursrechter vond deze zomer van wel: de gemeente
Amsterdam had bij de sinterklaasintocht van 2013 meer rekening moeten houden met
de grieven van donkere medeburgers.

Zwarte Piet verandert. Maar hoe hij verandert, daar kan nauwelijks op een
normale manier over gepraat worden. Voorstanders voelen zich uitgemaakt voor
racist als zij hun steun uitspreken voor Zwarte Piet. Mensen die openstaan voor
discussie, voelen zich weggezet als politiek correct. Tegenstanders worden
uitgescholden voor nep-Nederlanders. Op verjaardagen en clubavonden zullen
mensen het de komende weken, maanden of jaren nog niet eens worden. Maar grote,
gezichtsbepalende organisaties zoals de gemeente Gouda en Albert Heijn ontkomen
er niet aan: zij moeten een knoop doorhakken nu 5 december snel  dichterbij
komt.

Burgemeester Schoenmaker in Gouda speelt het slim: door de goudgele en geruite
Pieten  in de Goudse traditie te zetten, kan niemand hem verwijten dat hij het
hele land een nieuwe Piet oplegt. Vergelijkbaar met de Koninginnedagtraditie
waarin steden en dorpen zichzelf promoten, wordt Zwarte Piet nu ook onderdeel
van de citymarketing. De volgende stad mag er weer z'n eigen invulling aan
geven.

Dit jaar zullen er in stad en platteland nog genoeg traditionele Zwarte Pieten
te zien zijn. Diverse media gingen sinterklaascomités en basisscholen langs. De
meeste zeggen Zwarte Piet niet aan te passen. Maar op televisie zullen ook
andere kleuren te zien zijn. De eerste stappen zijn gezet. Een terugkeer naar de
oude, vertrouwde Zwarte Piet lijkt onmogelijk. Zwarte Piet wordt nooit meer
zoals hij was.

LOAD-DATE: 15 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: BS


                     Copyright 2014 Wegener NieuwsMedia BV
                              All Rights Reserved

                               9 of 100 DOCUMENTS



                                Brabants Dagblad

                            15 oktober 2014 woensdag
             Den Bosch; Tilburg; Bommelerwaard; Land van Heusden en
            Altena; Waalwijk e.o.; Meierij; Oss e.o.; Uden / Veghel
            e.o.; ; Den Bosch Editie; Oss e.o. Editie; Waalwijk e.o.
          Editie; Bommelerwaard Editie; Meierij Editie; Tilburg Editie

GEEN KOP

SECTION: 3_ALG_VERDIEP

LENGTH: 449 woorden


04-10-2013

De sinterklaasintocht in Amsterdam staat op de tocht.

Er zijn ruim twintig bezwaren binnengekomen over de aanwezigheid van Zwarte Piet
.

07-10-2013

Initiatiefnemer van de actie is Quinsy Gario. In Pauw en Witteman laat hij weten
geen 'beledigende' en 'discriminerende' Zwarte Piet te willen zien.

22-10-2013

'Zwarte Piet is terugkeer slavernij', aldus Verene Shepherd, hoofd VN-commissie.
Zij vindt dat Nederland moet stoppen met het sinterklaasfeest.

23-10-2013

Oprichting van de Facebookpagina 'Pietitie'. Die haalt

in een dag 1 miljoen likes. Een jaar

later is dat aantal verdubbeld.

07-11-2013

Zwarte Piet zal tijdens de intocht in Amsterdam geen gouden oorringen en geen
kroeshaar hebben, aldus Stichting Sinterklaas Intocht. Ook de lippen krijgen een
andere kleur.

17-11-2013

Stil protest tegen Zwarte Piet tijdens de landelijke intocht in Amsterdam.
Tientallen tegenstanders keren de intocht de rug toe en hebben hun mond
dichtgeplakt.

25-11-2013

Zwarte Piet-app wordt geweigerd door Apple. De inhoud zou 'aanstootgevend' zijn.
De app wordt een dag later alsnog toegelaten.

22-05-2014

De bestuursrechter in Amsterdam buigt zich over de pietenkwestie. De emoties in
de zaal lopen daarbij hoog op.

10-06-2014

Het Nederlands Centrum voor Volkscultuur en Immaterieel Erfgoed presenteert 'de
nieuwe Zwarte Piet' bij Knevel en Van den Brink.

26 juni-4 juli 2014

Verene Shepherd (VN) onderzoekt hoe mensen met een Afrikaanse afkomst in
Nederland worden behandeld. Er wordt volgens haar niet ingezien dat Zwarte Piet
racistisch is.

11-08-2014

Quinsy Gario stapt uit het overleg met de burgemeester van Amsterdam over de
intocht van Sinterklaas. Hij is klaar met de discussie en zegt dat zijn 'missie
erop zit'.

12-09-2014

Liedjesschrijver Paul Passchier en zijn collega Thedo Keizer gaan de 25
bekendste sinterklaasliedjes herschrijven. Woorden als knecht zijn volgens hen
niet meer van deze tijd.

15-09-2014

PVV kondigt Zwarte Pieten-wet aan die overheden (zoals gemeenten) verplichten
Zwarte Piet echt zwart te laten zijn.

09-10-2014

Albert Heijn zegt Zwarte Piet uit reclame-uitingen te halen. Snoepgoed met
pietjes blijft wel te koop, aldus de supermarkt.

14-10-2014

Tijdens de intocht in Gouda zullen, naast bruine, ook Goudse kaaspieten en
stroopwafelpieten aanwezig zijn.

15-10-2014

College voor de Rechten van de Mens (Utrecht) houdt zich bezig met Zwarte Piet
wegens eis van boze moeder dat Zwarte Piet verboden moet worden in het
onderwijsaanbod.

16-10-2014

Raad van State houdt zitting in hoger beroep tegen de uitspraak van rechtbank
Amsterdam over Zwarte Piet. Rechtbank van Amsterdam vond de figuur racistisch.

LOAD-DATE: 15 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: BD


                     Copyright 2014 Wegener NieuwsMedia BV
                              All Rights Reserved

                              10 of 100 DOCUMENTS



                                Brabants Dagblad

                            15 oktober 2014 woensdag
             Den Bosch; Tilburg; Bommelerwaard; Land van Heusden en
            Altena; Waalwijk e.o.; Meierij; Oss e.o.; Uden / Veghel
            e.o.; ; Den Bosch Editie; Oss e.o. Editie; Waalwijk e.o.
          Editie; Bommelerwaard Editie; Meierij Editie; Tilburg Editie

Zwarte Piet verschiet van kleur

BYLINE: FREKE REMMERS;KIM JACOBS

SECTION: 3_ALG_VERDIEP

LENGTH: 626 woorden


analyse Geel, geruit, grijs, met roetvegen of wit met een clownsneus. Zwarte
Piet wordt nooit meer zoals hij was.

door Freke Remmers en Kim Jacobs

De verandering van Zwarte Piet is onomkeerbaar, ook al wil een overgrote
meerderheid in Nederland dat de kindervriend blijft zoals hij is. Gouda toverde
gisteren als alternatief kaaspieten en stroopwafelpieten uit de hoge hoed. Ze
lopen, samen met meer traditionele Zwarte Pieten, op 15 november mee in de
landelijke sinterklaasintocht in Gouda en worden respectievelijk geel en geruit
geschminkt. In Amsterdam loopt er dit jaar een 'substantieel' aantal roetpieten
rond, met slechts een paar roetvegen op het verder blanke gezicht. En de NTR,
maker van het Sinterklaasjournaal, werd maandag gesnapt bij het filmen van
grijze pieten en zelfs een witte met een clownsneus. De Zwarte Pieten-discussie
die vorig jaar heviger dan ooit losbarstte, heeft z'n sporen nagelaten. Konden
de bezwaren in de jaren ervoor nog gemakkelijk worden weggewuifd, na vorig jaar
is het tegengeluid niet meer te negeren.

Tegenstanders kregen steun van de Verenigde Naties. Mede door Verene Shepherd,
het hoofd van de onderzoekscommissie die Zwarte Piet ronduit discriminerend
noemde, ontspoorde het debat: hoe durft de VN zich te bemoeien met 'onze' Zwarte
Piet, was het sentiment.

Maar ook in eigen, Nederlandse gelederen worden steeds meer vraagtekens gezet.
Actualiteitenprogramma EénVandaag hield een peiling onder 27.000 panelleden: 83
procent vindt dat Zwarte Piet niet aangepast moet worden. Een jaar geleden was
dat nog 95 procent.

Deze week buigen verschillende Nederlandse instanties zich over Zwarte Piet.
Maakte Gouda gisteren bekend hoe Piet eruit gaat zien bij de landelijke intocht,
vandaag wil een moeder uit Utrecht haar gelijk halen bij het College van de
Rechten van de Mens. Ze wil dat de basisschool van haar kinderen Zwarte Piet
bant uit het onderwijsaanbod. Opdrachten zoals 'corrigeer de spelfouten van
Zwarte Piet' zet zwarte mensen weg als dom en slordig, vindt zij. Morgen buigt
de Raad van State zich nogmaals over de vraag of Zwarte Piet racistisch is of
niet. De Amsterdamse bestuursrechter vond deze zomer van wel: de gemeente
Amsterdam had bij de sinterklaasintocht van 2013 meer rekening moeten houden met
de grieven van donkere medeburgers.

Zwarte Piet verandert. Maar hoe hij verandert, daar kan nauwelijks op een
normale manier over gepraat worden. Voorstanders voelen zich uitgemaakt voor
racist als zij hun steun uitspreken voor Zwarte Piet. Mensen die openstaan voor
discussie, voelen zich weggezet als politiek correct. Tegenstanders worden
uitgescholden voor nep-Nederlanders. Op verjaardagen en clubavonden zullen
mensen het de komende weken, maanden of jaren nog niet eens worden. Maar grote,
gezichtsbepalende organisaties zoals de gemeente Gouda en Albert Heijn ontkomen
er niet aan: zij moeten een knoop doorhakken nu 5 december met rasse schreden
dichterbij komt.

Burgemeester Schoenmaker in Gouda speelt het slim: door de goudgele en geruite
Pieten nadrukkelijk in de Goudse traditie te zetten, kan niemand hem verwijten
dat hij het hele land een nieuwe Piet oplegt. Vergelijkbaar met de
Koninginnedagtraditie waarin steden en dorpen zichzelf promoten, wordt Zwarte
Piet nu ook onderdeel van de citymarketing. De volgende stad mag er weer z'n
eigen invulling aan geven.

Dit jaar zullen er in stad en platteland nog genoeg traditionele Zwarte Pieten
te zien zijn. Diverse media gingen sinterklaascomités en basisscholen langs. De
meeste zeggen Zwarte Piet niet aan te passen. Maar op televisie zullen ook
andere kleuren te zien zijn. De eerste stappen zijn gezet. Een terugkeer naar de
oude, vertrouwde Zwarte Piet lijkt onmogelijk. Zwarte Piet wordt nooit meer
zoals hij was.

LOAD-DATE: 15 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: BD


                     Copyright 2014 Wegener NieuwsMedia BV
                              All Rights Reserved

                              11 of 100 DOCUMENTS



                              Dagblad de Limburger

                            15 oktober 2014 woensdag

Zwarte Piet verschiet van kleur

BYLINE: door Freke Remmers en Kim Jacobs

SECTION: A; Blz. 14

LENGTH: 1063 woorden


SINTERKLAASFEEST

Geel, geruit, grijs, met roetvegen of wit met een clownsneus.

Zwarte Piet wordt nooit meer zoals hij was.

De verandering van Zwarte Piet is onomkeerbaar, ook al wil een overgrote
meerderheid in Nederland dat de kindervriend blijft zoals hij is. Gouda toverde
gisteren als alternatief kaaspieten en stroopwafelpieten uit de hoge hoed. Ze
lopen, samen met meer traditionele Zwarte Pieten, op 15 november mee in de
landelijke sinterklaasintocht in Gouda en worden respectievelijk geel en geruit
geschminkt. In Amsterdam loopt er dit jaar een `substantieel' aantal roetpieten
rond, met slechts een paar roetvegen op het verder blanke gezicht. En de NTR,
maker van het Sinterklaasjournaal, werd maandag gesnapt bij het filmen van
grijze pieten en zelfs een witte met een clownsneus. De Zwarte Pieten-discussie
die vorig jaar heviger dan ooit losbarstte, heeft z'n sporen nagelaten. Konden
de bezwaren in de jaren ervoor nog gemakkelijk worden weggewuifd, na vorig jaar
is het tegengeluid niet meer te negeren.

Tegenstanders kregen steun van de Verenigde Naties. Mede door Verene Shepherd,
het hoofd van de onderzoekscommissie die Zwarte Piet ronduit discriminerend
noemde, ontspoorde het debat: hoe durft de VN zich te bemoeien met `onze' Zwarte
Piet, was het sentiment.Maar ook in eigen, Nederlandse gelederen worden steeds
meer vraagtekens gezet. Actualiteitenprogramma EénVandaag hield een peiling
onder 27.000 panelleden: 83 procent vindt dat Zwarte Piet niet aangepast moet
worden. Een jaar geleden was dat nog 95 procent.Deze week buigen verschillende
Nederlandse instanties zich over Zwarte Piet. Maakte Gouda gisteren bekend hoe
Piet eruit gaat zien bij de landelijke intocht, vandaag wil een moeder uit
Utrecht haar gelijk halen bij het College van de Rechten van de Mens. Ze wil dat
de basisschool van haar kinderen Zwarte Piet bant uit het onderwijsaanbod.

Opdrachten zoals `corrigeer de spelfouten van Zwarte Piet' zet zwarte mensen weg
als dom en slordig, vindt zij. Morgen buigt de Raad van State zich nogmaals over
de vraag of Zwarte Piet racistisch is of niet. De Amsterdamse bestuursrechter
vond deze zomer van wel: de gemeente Amsterdam had bij de sinterklaasintocht van
2013 meer rekening moeten houden met de grieven van donkere medeburgers.

Zwarte Piet verandert. Maar hoe hij verandert, daar kan nauwelijks op een
normale manier over gepraat worden. Voorstanders voelen zich uitgemaakt voor
racist als zij hun steun uitspreken voor Zwarte Piet. Mensen die openstaan voor
discussie, voelen zich weggezet als politiek correct. Tegenstanders worden
uitgescholden voor nep-Nederlanders.

Op verjaardagen en clubavonden zullen mensen het de komende weken, maanden of
jaren nog niet eens worden. Maar grote, gezichtsbepalende organisaties zoals de
gemeente Gouda en Albert Heijn ontkomen er niet aan: zij moeten een knoop
doorhakken, nu 5 december met rasse schreden dichterbij komt.

Burgemeester Schoenmaker in Gouda speelt het slim: door de goudgele en geruite
pieten nadrukkelijk in de Goudse traditie te zetten, kan niemand hem verwijten
dat hij het hele land een nieuwe piet oplegt. Vergelijkbaar met de
Koninginnedagtraditie waarin steden en dorpen zichzelf promoten, wordt Zwarte
Piet nu ook onderdeel van de citymarketing.

De volgende stad mag er weer z'n eigen invulling aan geven.

Dit jaar zullen er in stad en op platteland nog genoeg traditionele Zwarte
Pieten te zien zijn. Diverse media gingen sinterklaascomités en basisscholen
langs. De meeste zeggen Zwarte Piet niet aan te passen. Maar op televisie zullen
ook andere kleuren te zien zijn. De eerste stappen zijn gezet. Een terugkeer
naar de oude, vertrouwde Zwarte Piet lijkt onmogelijk. Zwarte Piet wordt nooit
meer zoals hij was.

DOSSIERZWARTE PIET

04-10-2013

De sinterklaasintocht in Amsterdam staat op de tocht. Er zijn ruim twintig
bezwaren binnengekomen over de aanwezigheid van Zwarte Piet.

07-10-2013

Initiatiefnemer van de actie is Quinsy Gario. In Pauw en Witteman laat hij weten
geen `beledigende' en `discriminerende' Zwarte Piet te willen zien.

22-10-2013

`Zwarte Piet is terugkeer slavernij', aldus Verene Shepherd, hoofd VN-commissie.

Zij vindt dat Nederland moet stoppen met het sinterklaasfeest.

23-10-2013

Oprichting van de Facebookpagina `Pietitie'. Die haalt in één dag 1 miljoen
likes. Een jaar later is dat aantal verdubbeld.

07-11-2013

Zwarte Piet zal tijdens de intocht in Amsterdam geen gouden oorringen en geen
kroeshaar hebben, aldus Stichting Sinterklaas Intocht.

Ook de lippen krijgen een andere kleur.

17-11-2013

Stil protest tegen Zwarte Piet tijdens de landelijke intocht in Amsterdam.
Tientallen tegenstanders keren de intocht de rug toe en hebben hun mond
dichtgeplakt.

25-11-2013

Zwarte Piet-app wordt geweigerd door Apple. De inhoud zou `aanstootgevend' zijn.
De app wordt een dag later alsnog toegelaten.

22-05-2014

De bestuursrechter in Amsterdam buigt zich over de pietenkwestie.

De emoties in de zaal lopen daarbij hoog op.

10-06-2014

Het Nederlands Centrum voor Volkscultuur en Immaterieel Erfgoed presenteert `de
nieuwe Zwarte Piet' bij Knevel en Van den Brink.

26 juni-4 juli 2014

Verene Shepherd (VN) onderzoekt hoe mensen met een Afrikaanse afkomst in
Nederland worden behandeld.

Er wordt volgens haar niet ingezien dat Zwarte Piet racistisch is.

11-08-2014

Quinsy Gario stapt uit het overleg met de burgemeester van Amsterdam over de
intocht van Sinterklaas. Hij is klaar met de discussie en zegt dat zijn `missie
erop zit'.

12-09-2014

Liedjesschrijver Paul Passchier en zijn collega Thedo Keizer gaan de 25
bekendste sinterklaasliedjes herschrijven. Woorden als knecht zijn volgens hen
niet meer van deze tijd.

15-09-2014

PVV kondigt Zwarte Pieten-wet aan die overheden (zoals gemeenten) verplicht
Zwarte Piet echt zwart te laten zijn.

09-10-2014

Albert Heijn zegt Zwarte Piet uit reclame- uitingen te halen.

Snoepgoed met pietjes blijft wel te koop, aldus de supermarkt.

14-10-2014

Tijdens de intocht in Gouda zullen, naast bruine, ook Goudse kaaspieten en
stroopwafelpieten aanwezig zijn.

15-10-2014

College voor de Rechten van de Mens (Utrecht) houdt zich bezig met Zwarte Piet
wegens eis van boze moeder dat Zwarte Piet verboden moet worden in het
onderwijsaanbod.

16-10-2014

Raad van State houdt zitting in hoger beroep tegen de uitspraak van rechtbank
Amsterdam over Zwarte Piet. Rechtbank van Amsterdam vond de figuur racistisch.

LOAD-DATE: 15 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: MGL-Dagblad-de-Limburger


           Copyright 2014 Media Groep Limburg / Dagblad De Limburger
                              All Rights Reserved

                              12 of 100 DOCUMENTS



                            Dagblad van het Noorden

                            15 oktober 2014 woensdag
                            Editie Zuidoost-Drenthe

WWW.DVHN.NL 24 UUR NIEUWS Zwarte Piet blijft roetzwart

BYLINE: Bas van Sluis Maaike Wind

SECTION: Voorpagina; Blz. 1

LENGTH: 487 woorden


ASSEN/GRONINGEN Zwarte Piet zal bij de intochten in Drenthe en Groningen gewoon
zwart zijn. Of donkerbruin misschien. Burgemeesters peinzen er niet over zich te
bemoeien met de comités die de Sinterklaasintocht regelen.

,,Sinterklaas is oud en wijs genoeg om hier zelf een besluit over te nemen. Dat
betekent dat we het zwartepietenvraagstuk overlaten aan de organisatoren van de
sinterklaasintochten'', laat burgemeester Marco Out (Borger-Odoorn) weten. Out
staat daar allesbehalve alleen in, blijkt uit een rondgang langs alle Drentse en
Groningse gemeenten en verschillende handelsondernemingen. Die organiseren vaak
de Sinterklaasintochten en geven stuk voor stuk aan dat Zwarte Piet zo zwart (of
donkerbruin) blijft als hij altijd was. ,,Bij ons is het helemaal geen
discussie'', zegt centrummanager Ton de Sevren Jacquet van de gemeente Emmen
bijvoorbeeld. ,,Zwarte Piet blijft zwart. Laten ze de discussie verder maar
lekker in de Randstad voeren.''

In Nederland ontstond de afgelopen tijd een beladen discussie over de kleur van
Zwarte Piet. Sommigen vinden de zwarte kleur van Piet discriminerend en noemen
het een directe verwijzing naar het Nederlandse slavernijverleden. Zwarte Piet
zou bij de viering van het kinderfeest daarom een ander kleurtje moeten krijgen,
vinden ze. Amsterdam past bijvoorbeeld het uiterlijk van Piet aan. Velen vinden
dat weer pertinente onzin en bestempelen het als een aantasting van een
volksfeest. Ook bij de diverse organisaties in Drenthe, Groningen en Friesland
die zich bezighouden met de Sinterklaasintocht stellen ze dat Zwarte Piet niets
met racisme te maken heeft.

Voorzitter Flip Roordink van de Sint Nicolaascommissie van de Koninklijke
Vereeniging voor Volksvermaken in Groningen zegt dat de Pieten 'pikzwart'
worden. ,,Donkerbruin maakt het zo menselijk, alsof het echt om een huidskleur
gaat. Wij gaan daarom dit jaar weer echt voor roetzwart. Zo zwart is niemand,
daardoor is het duidelijker dat het niet om discriminatie gaat.''

Toch delft Zwarte Piet bij de commercie langzaam het onderspit. Zo wil
supermarktketen Albert Heijn de Zwarte Piet langzamerhand in de ban doen. Ook de
HEMA denkt daarover, bleek deze week.

'We gaan voor pikzwart. Zo zwart is niemand en dus geen discriminatie'

Sinterklaas wordt bij de landelijke intocht in Gouda op 15 november, die wordt
uitgezonden op landelijke televisie, door een paar zogeheten Stroopwafel-en
Kaaspieten vergezeld. Ze zijn goudgeel en in ruitmotief geschminkt. Ook zijn er
'gewone' Zwarte Pieten. Volgens burgemeester Milo Schoenmaker was het niet
makkelijk een oplossing te vinden waarin iedereen zich kan vinden. ,,Ik vind het
belangrijk dat ook mensen die anders naar Zwarte Piet kijken, al zijn die in de
minderheid, worden gehoord.''

Op sommige plaatsen in het Noorden zullen de Pieten wel wat kleine aanpassingen
ondergaan. Zo lopen er in Meppel enkele Pieten rond met steil haar in plaats van
kroeshaar.

LOAD-DATE: 14 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: DVHN


    Copyright 2014 Noordelijke Dagblad Combinatie / Dagblad van het Noorden
                              All Rights Reserved

                              13 of 100 DOCUMENTS



                         De Twentsche Courant Tubantia

                            15 oktober 2014 woensdag
          Achterhoek; Almelo; Enschede; Hengelo; Oldenzaal; Tubbergen;
                                      West

Zwarte Piet verschiet van kleur

BYLINE: FREKE REMMERS;KIM JACOBS

SECTION: B-VERDIEPING

LENGTH: 626 woorden


analyse Geel, geruit, grijs, met roetvegen of wit met een clownsneus. Zwarte
Piet wordt nooit meer zoals hij was.

door Freke Remmers en Kim Jacobs

De verandering van Zwarte Piet is onomkeerbaar, ook al wil een overgrote
meerderheid in Nederland dat de kindervriend blijft zoals hij is. Gouda toverde
gisteren als alternatief kaaspieten en stroopwafelpieten uit de hoge hoed. Ze
lopen, samen met meer traditionele Zwarte Pieten, op 15 november mee in de
landelijke sinterklaasintocht in Gouda en worden respectievelijk geel en geruit
geschminkt. In Amsterdam loopt er dit jaar een 'substantieel' aantal roetpieten
rond, met slechts een paar roetvegen op het verder blanke gezicht. En de NTR,
maker van het Sinterklaasjournaal, werd maandag gesnapt bij het filmen van
grijze pieten en zelfs een witte met een clownsneus. De zwartepietendiscussie
die vorig jaar heviger dan ooit losbarstte, heeft z'n sporen nagelaten. Konden
de bezwaren in de jaren ervoor nog gemakkelijk worden weggewuifd, na vorig jaar
is het tegengeluid niet meer te negeren.

Tegenstanders kregen steun van de Verenigde Naties. Mede door Verene Shepherd,
het hoofd van de onderzoekscommissie die Zwarte Piet ronduit discriminerend
noemde, ontspoorde het debat: hoe durft de VN zich te bemoeien met 'onze' Zwarte
Piet, was het sentiment.

Maar ook in eigen, Nederlandse gelederen worden steeds meer vraagtekens gezet.
Actualiteitenprogramma EénVandaag hield een peiling onder 27.000 panelleden: 83
procent vindt dat Zwarte Piet niet aangepast moet worden. Een jaar geleden was
dat nog 95 procent.

Deze week buigen verschillende Nederlandse instanties zich over Zwarte Piet.
Maakte Gouda gisteren bekend hoe Piet eruit gaat zien bij de landelijke intocht,
vandaag wil een moeder uit Utrecht haar gelijk halen bij het College van de
Rechten van de Mens. Ze wil dat de basisschool van haar kinderen Zwarte Piet
bant uit het onderwijsaanbod. Opdrachten zoals 'corrigeer de spelfouten van
Zwarte Piet' zet zwarte mensen weg als dom en slordig, vindt zij. Morgen buigt
de Raad van State zich nogmaals over de vraag of Zwarte Piet racistisch is of
niet. De Amsterdamse bestuursrechter vond deze zomer van wel: de gemeente
Amsterdam had bij de sinterklaasintocht van 2013 meer rekening moeten houden met
de grieven van donkere medeburgers.

Zwarte Piet verandert. Maar hoe hij verandert, daar kan nauwelijks op een
normale manier over gepraat worden. Voorstanders voelen zich uitgemaakt voor
racist als zij hun steun uitspreken voor Zwarte Piet. Mensen die openstaan voor
discussie, voelen zich weggezet als politiek correct. Tegenstanders worden
uitgescholden voor nep-Nederlanders. Op verjaardagen en clubavonden zullen
mensen het de komende weken, maanden of jaren nog niet eens worden. Maar grote,
gezichtsbepalende organisaties zoals de gemeente Gouda en Albert Heijn ontkomen
er niet aan: zij moeten een knoop doorhakken nu 5 december met rasse schreden
dichterbij komt.

Burgemeester Schoenmaker in Gouda speelt het slim: door de goudgele en geruite
pieten nadrukkelijk in de Goudse traditie te zetten, kan niemand hem verwijten
dat hij het hele land een nieuwe piet oplegt. Vergelijkbaar met de
Koninginnedagtraditie waarin steden en dorpen zichzelf promoten, wordt Zwarte
Piet nu ook onderdeel van de citymarketing. De volgende stad mag er weer z'n
eigen invulling aan geven.

Dit jaar zullen er in stad en platteland nog genoeg traditionele Zwarte Pieten
te zien zijn. Diverse media gingen sinterklaascomités en basisscholen langs. De
meeste zeggen Zwarte Piet niet aan te passen. Maar op televisie zullen ook
andere kleuren te zien zijn. De eerste stappen zijn gezet. Een terugkeer naar de
oude, vertrouwde Zwarte Piet lijkt onmogelijk. Zwarte Piet wordt nooit meer
zoals hij was.

LOAD-DATE: 15 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: TT


                     Copyright 2014 Wegener NieuwsMedia BV
                              All Rights Reserved

                              14 of 100 DOCUMENTS



                               Leeuwarder Courant

                            15 oktober 2014 woensdag
                                  Editie Noord

Zwarte Piet blijft zo zwart als roet bij intochten

BYLINE: BAS VAN SLUIS MAAIKE WIND

SECTION: Voorpagina; Blz. 1

LENGTH: 537 woorden


LEEUWARDEN Zwarte Piet moet vooral zwart blijven. Of donkerbruin misschien.
Burgemeesters in Friesland laten het vooral over aan de organiserende comités
die de Sinterklaasintocht regelen.

,,Ik wil me niet te veel bemoeien met het personeelsbeleid van Sinterklaas'',
laat burgemeester Tom van Mourik (Menameradiel) weten. Hij staat daar
allesbehalve alleen in, blijkt uit een rondgang bij alle gemeenten in Drenthe,
Groningen en Friesland. Tientallen ondernemersen handelsverenigingen - die de
intochten vaak regelen - laten daarop weten dat Zwarte Piet in het Noorden
gewoon zwart blijft. Of donkerbruin, is het antwoord op de vraag welke kleur de
knecht van Sinterklaas krijgt tijdens de intocht.

In Nederland ontstond de afgelopen periode een beladen discussie over de kleur
van Zwarte Piet. Sommigen vinden de zwarte kleur van Piet discriminerend en
noemen het een directe verwijzing naar het Nederlandse slavernijverleden. Zwarte
Piet zou bij de viering van het kinderfeest daarom een ander kleurtje moeten
krijgen, vinden ze. Velen vinden dat weer pertinente onzin en bestempelen het
als een aantasting van een volksfeest. Ook bij de diverse organisaties in
Drenthe, Groningen en Friesland die zich bezighouden met de Sinterklaasintocht
stellen ze dat Zwarte Piet niets met racisme te maken heeft. ,,Wij tornen dan
ook niet aan de traditie. Zwarte Piet blijft op Vlieland zwart. Of
donkerbruin'', zegt Rogier Rispens van Volksonderwijs Vlieland.

Sinterklaas wordt bij de landelijke intocht in Gouda op 15 november, dat
uitgezonden wordt op landelijke televisie, door een paar zogeheten
Stroopwafel-en Kaaspieten vergezeld. Ze zijn goudgeel en in ruitmotief
geschminkt. Ook zijn er 'gewone' Zwarte Pieten. Gouda doet dat in reactie op de
discussie over de invul-

'Wij tornen op Vlieland niet aan deze traditie'

ling van Zwarte Piet. Volgens burgemeester Schoenmaker van Gouda was het niet
makkelijk om een oplossing te vinden waarin iedereen zich kan vinden. ,,Ik vind
het belangrijk dat ook mensen die anders naar Zwarte Piet kijken, al zijn die in
de minderheid, worden gehoord", zegt Schoenmaker.

In Leeuwarden houden ze nog wel een kleine slag om de arm, meldt Gusta van
Dolder van Stichting Sinterklaas Intocht Leeuwarden (SSIL). Dat heeft niets met
de gele Pieten in Gouda te maken, maar wel met het Sinterklaasjournaal. De
stichting voerde daarover overleg met burgemeester Ferd Crone. Samen concluderen
ze dat er in principe weinig verandert aan het kinderfeest. ,,Maar als het
Sinterklaasjournaal aanpassingen doet, dan moeten we nog een keer kijken.
Kinderen geloven namelijk alles wat op televisie is. Dat is de waarheid voor
hen. Dan kunnen wij niet plots met bruine Pieten aankomen.''

Op de Facebookpagina van SSIL staan reacties van ouders die niet naar de intocht
in Leeuwarden gaan als de kleur van Piet niet zwart is. Ze dreigen hun kroost
dan mee te nemen naar bijvoorbeeld Harlingen. Daar, zo laat de organisatie
weten, zal Zwarte Piet hoe dan ook zwart zijn. ,,En daar zit geen enkele
discriminerende gedachte achter'', zegt Lucia Mol-Van der Meer. Ze vindt het
doodzonde dat het kinderfeest wordt overschaduwd door deze discussie. Daar staat
ze niet alleen in, blijkt uit de rondgang.

> pagina 3

LOAD-DATE: 15 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: LC


       Copyright 2014 Noordelijke Dagblad Combinatie / Leeuwarder Courant
                              All Rights Reserved

                              15 of 100 DOCUMENTS



                                  De Telegraaf

                            14 oktober 2014 dinsdag

'Niemand wil echte verhaal horen';
Documentairemakers boos op omroepen  die Pietenfilm boycotten

BYLINE: Frost, Marcel

SECTION: Pagina5-R; Blz. 9

LENGTH: 585 woorden


Geen enkele Nederlandse omroep wil hun film over 'het ware verhaal' van Zwarte
Piet uitzenden. 'Te gevoelig', was een van de reacties. Nu hopen initiatiefnemer
Arnold-Jan Scheer en cameraman Roy Dames op de tv-beurs in Cannes een
buitenlandse koper te vinden voor Zwarte Piet: folklore of racisme?  In die
documentaire gaat Scheer op zoek naar het ontstaan van de assistent van de
kindervriend.

'In Zwarte Piet: folklore of racisme?  leg ik uit dat de figuur van Zwarte Piet
al zo'n vierduizend jaar oud is en helemaal niets met slavernij of racisme te
maken heeft , stelt Scheer, die zich al ruim drie decennia verdiept in de
Sinterklaasgeschiedenis. Hij zegt niet bezig te zijn met een anticampagne tegen
mensen die Zwarte Piet in de ban willen doen.  Het is tijd dat op tv het echte
verhaal wordt verteld. Maar daar is geen ruimte voor.

Volgens Dames en Scheer willen verschillende publieke omroepen de film niet
uitzenden. Zij zochten al in een vroeg stadium contact met zenders, ook met het
oog op de financiering van de productie.  Drie jaar geleden wilde de netmanager
er niet aan, omdat er 'geen urgentie' was. En nu krijgen we te horen dat de VPRO
al een documentaire over Zwarte Piet brengt. Gemaakt door Sunny Bergman,
mede-eiser in de rechtszaak van de tegenstanders van Zwarte Piet. Een film over
verborgen racisme , zegt Scheer. Dames:  Ik word doodziek van die hele
discussie; niemand wil ons verhaal horen.

Stokje  Ook producent Jan Maarten Groen ging met Zwarte Piet: folklore of
racisme?  de boer op.  We hadden een compleet uitonderhandelde deal met FOX,
maar daar heeft de directeur op het laatste moment een stokje voor gestoken: 'Te
gevoelig'. RTL en SBS willen er op voorhand ook niet hun handen aan branden. Ik
hoop dat we deze week in Cannes een koper vinden. Dat hele gedoe rond Zwarte
Piet kreeg wereldwijd aandacht, juist omdat we als tolerant land te boek staan.
Inmiddels is in Canada en Australië belangstelling voor Zwarte Piet: folklore of
racisme? , omdat de kijkers daar meer willen weten over hun Europese wortels.
Diverse Duitstalige landen en Italië hebben ook interesse.

Arnold-Jan Scheer, in het verleden maker van tv-programma's als Showroom  en
Paradijsvogels , is bijna een 'Sinterklaasprofessor': hij schreef eerder het
boek Wild geraas , over de oorsprong van het Sinterklaasfeest. Ook werkt hij aan
nog een documentaire over de goedheiligman en eind deze maand verschijnt zijn
boek Zwarte Sinterklazen , waarbij Scheer eveneens zijn licht laat schijnen op
de Pietendiscussie. Docerend:  Het gebruik om het gezicht zwart te schminken, of
wit, zoals in Afrika, is duizenden jaren oud. Door zich met roet in te smeren,
verbond men zich volgens zeer oud volksgeloof met de wereld van de voorouders.

Dodenfeest   Sint en Piet zijn mythologische figuren, die in de loop der eeuwen
laag voor laag zijn opgebouwd. Van oorsprong is Sinterklaas een dodenfeest.
Later zie je dat Piet de rol van 'trickster' speelt, een slimme schelm als Tijl
Uilenspiegel of Reinaart de Vos. En Zwarte Piet is ook geen slaaf van
Sinterklaas, maar medewerker.

Zuchtend concludeert hij:  Mensen die een link leggen met het koloniale verleden
van Nederland kletsen maar wat. De 'Zwarte Man' vind je terug in de historie van
de hele Indo-Europese cultuur. Actievoerder Quincy Gario, die stelt dat Zwarte
Piet racisme is, verkoopt onzin, net als Verene Sheperd van de Verenigde Naties.
Hun verhalen zijn gebaseerd op feitelijke onjuistheden.

LOAD-DATE: 13 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              16 of 100 DOCUMENTS



                                   Het Parool

                            14 oktober 2014 dinsdag

'Luister naar meerderheid in Zwarte Pietendiscussie'

BYLINE: PATRICK MEERSHOEK

SECTION: Nieuws; Blz. 4

LENGTH: 874 woorden


Sinterklaas: Het gaat Coole Piet Diego te ver Zwarte Piet te zien als symbool
van slavernijverleden

Zwarte Piet een negatieve stereotypering van de zwarte mens? Onzin, zegt Harold
Verwoert alias Coole Piet Diego, een van de bezwaarmakers tegen de uitspraak van
de rechtbank.

In de rol van Coole Piet Diego is acteur en zanger Harold Verwoert het vrolijke
middelpunt van Sinterklaas en Diego: het geheim van de ring, vorige week in
première gegaan. In de speelfilm zit nog een knipoog naar het fenomeen
Regenboogpiet, vertelt Verwoert. "Een grapje van de regisseur. Als de trucs van
de Goochelpiet mislukken, verschiet zijn gezicht van kleur. Maar verder zijn
alle helpers zwart, precies zoals de overgrote meerderheid van de Nederlandse
bevolking dat het liefste ziet. Naar die meerderheid moet worden geluisterd, en
niet naar de kleine minderheid die moeite heeft met het fenomeen."

De kleur van Zwarte Piet staat donderdag op de agenda van de Raad van State, die
zich op verzoek van de gemeente Amsterdam buigt over de uitspraak van de
Amsterdamse rechtbank dat de figuur van Zwarte Piet in zijn traditionele
verschijning beledigend kan zijn voor zwarte Amsterdammers. De rechtbank
oordeelde deze zomer dat burgemeester Eberhard van der Laan bij het afgeven van
de vergunning voor de intocht van 2013 onvoldoende rekening had gehouden met dit
aspect. Het is aan de Raad van State om in de komende weken deze verstrekkende
uitspraak nog eens goed tegen het licht te houden.

Naast de gemeente zijn er vijf particulieren die bezwaar hebben aangetekend
tegen de uitspraak van de rechtbank. Een van hen is de 46-jarige Verwoert, die
in 2001 zijn debuut maakte als Coole Piet Diego in De nieuwe club van
Sinterklaas, een populaire televisieserie op Fox Kids waarvoor hij ook de muziek
schreef. "Coole Piet was ontleend aan Kool and the Gang. We dachten eerst aan
'Coole Piet en de pepernotenbende'. De pepernotenbende is geschrapt, Coole Piet
is gebleven, met veel succes. Met De nieuwe club van Sinterklaas stonden we zes
keer in een uitverkocht Ahoy."

Inmiddels heeft Verwoert om artistiek-inhoudelijke redenen gebroken met De
nieuwe club van Sinterklaas, maar als Diego speelt hij nog in films, brengt hij
cd's uit en verzorgt hij in de maanden november en december veel optredens in
het land. In 2011 was de zanger geboekt voor de muzikale omlijsting van de
landelijke intocht in Dordrecht. "Daar was ik getuige van de arrestatie van de
activisten tegen Zwarte Piet. Ik kon het zien gebeuren vanaf het podium. Het was
de eerste keer in al die jaren dat ik iets merkte van kritiek op Zwarte Piet, en
ik was daar erg van onder de indruk. Je verwacht dat niet op een kinderfeest."

Verwoert zegt zich te hebben verdiept in de argumenten van de tegenstanders,
maar er geen begrip voor te kunnen opbrengen. "Mensen voelen wat zij voelen,
daar kom ik niet aan. Maar het gaat mij veel te ver om een fictieve figuur uit
een kinderfeest te zien als symbool van het slavernijverleden. De rechtbank in
Amsterdam heeft de tegenstanders gelijk gegeven door Zwarte Piet te omschrijven
als een negatief stereotype van de zwarte mens. Die uitspraak vind ik kwetsend
voor alle mensen die de komende maanden verkleed de straat op gaan om
Sinterklaas te helpen cadeautjes uit te delen. Daar schuilt werkelijk geen
enkele kwade bedoeling achter."

De uitspraak van de rechtbank was aanleiding voor Verwoert om het initiatief te
nemen voor de oprichting van het Pietengilde. "Ik ken voorzitter Marc Giling van
optredens in het land. Hij doet Sinterklaas en Zwarte Piet, ik alleen Zwarte
Piet. We waren het snel eens dat er iets moest gebeuren. Als Zwarte Pieten
kunnen we niet de barricade op. We kunnen niet tijdens de intocht met een
spandoek op straat gaan staan. Met het Pietengilde kunnen we toch onze stem
laten horen." Het gilde zamelt ook geld in om de gang naar de rechter te kunnen
betalen. "Onze advocaat heeft een sinterklaashart, maar procederen is een
kostbare zaak."

De uitspraak van de Raad van State zal grote gevolgen hebben, vermoedt Verwoert.
"Als de bestuursrechter de uitspraak van de Amsterdamse rechtbank bekrachtigt,
kunnen de tegenstanders van Zwarte Piet elke intocht in het land aanvechten. Dat
zou een rampscenario zijn, ook met het oog op de rust in het land. De emoties
lopen nu al hoog op. Dat zal alleen maar erger worden. Sinterklaas is een
emotioneel feest omdat het allemaal om kinderen draait. Ik krijg mails van
kinderen die vragen of het klopt dat ik dit jaar niet meer kom. Dat vind ik
hartverscheurend."

Het Amsterdamse stadsbestuur heeft daarin een speciale verantwoordelijkheid,
vindt Verwoert. "De politiek moet zich niet met Sinterklaas bemoeien. Met zijn
uitspraken over een stapsgewijze aanpassing van Zwarte Piet knoeit burgemeester
Van der Laan vanuit de hoofdstad aan een prachtige traditie. Natuurlijk is dat
belangrijk. Nederland kijkt toch naar wat er in Amsterdam gebeurt." Het
initiatief om dit jaar tijdens de intocht in Amsterdam Roetpieten met vegen in
het gezicht te introduceren, noemt Verwoert een slecht plan. "Het wordt van
bovenaf opgelegd. Daar houden Nederlanders niet van. Dan zetten ze de hakken in
het zand."

'Met zijn uitspraken over aanpassing van Zwarte Piet knoeit Van der Laan aan een
traditie'

LOAD-DATE: 14 October 2014

LANGUAGE: DUTCH; NEDERLANDS

GRAPHIC: Sinterklaas en Harold Verwoert in zijn rol van Coole Piet Diego.
foto bart maat/ANP

PUBLICATION-TYPE: Krant

JOURNAL-CODE: Het Parool


                    Copyright 2014 De Persgroep Nederland BV
                              All Rights Reserved

                              17 of 100 DOCUMENTS



                                 AD/Groene Hart

                            13 oktober 2014 maandag

In Suriname doet niemand moeilijk

SECTION: Service; Blz. 17

LENGTH: 673 woorden


Zwarte Piet 1

In Suriname doet niemand moeilijk

In Suriname en op de Antillen wordt het sinterklaasfeest ook gevierd met een
echte Zwarte Piet. Niemand doet daar moeilijk over want het is een kinderfeest,
al eeuwenlang. Maar in Nederland hebben we slappe knieën (rechters en
bestuurders vooral) en moet een aantal mensen ons feest verzieken. De Indische
mensen, Vietnamezen, Koreanen, Turken en Marokkanen doen er ook niet moeilijk
over. Wij moeten allemaal laten blijken dat we het sinterklaasfeest in de
originele vorm willen houden, dus met een echte Zwarte Piet. Het is onze
cultuur. Afblijven dus. Als het mevrouw Bliekman niet bevalt, vertrekt ze maar.
In België wordt er niet over gedacht om het af te schaffen. Die houden hun rug
recht. In ons land wordt alles

wat echt Nederlands is, om zeep geholpen.

Kees Schilt, Gouda.

Zwarte Piet 2

We gaan te veel mee met een minderheid

Laten we ons in deze tijd niet alle

specifieke Nederlandse gewoontes afpakken, zoals nu weer onze Zwarte Piet. We
gaan er wel in mee dat er geen negerzoenen op de verpakking staat, maar hoor je
wat over jodenkoeken of blanke vla? Nee natuurlijk niet. We gaan altijd wel mee
met handje vol andersdenkenden. Neem de HEMA en nu weer Albert Heijn. Ook die
doen lekker mee. Mogen wij dan helemaal geen tradities meer hebben in ons land?
Wij denken dat zeker 85 procent van de mensen er zo over denkt. Moeten we dan
niet onze eigen koers varen en eens een keer niet naar de minderheid

luisteren? Wij hopen dat onze tradities gewoon mogen blijven bestaan.

F. Kleiweg, Waddinxveen.

Zwarte Piet 3

Blauwe Piet is pas een naar gezicht

Ik zag onlangs een afbeelding van een blauwe Piet. Dat is pas een naar gezicht.
Alsof hij in verre staat van ontbinding was of gestikt was. Niet doen. Wij
hebben vele jaren in landen buiten Europa gewoond en ik kan u verzekeren dat wij
degenen waren die zich moesten aanpassen en niet andersom. Het kwam niet eens
bij ons op om tegen, in onze ogen, vaak barbaarse handelingen en taferelen in te
gaan. We wisten wat daar de gevolgen daarvan zouden zijn.

D. Hagen, Reeuwijk.

Zwarte Piet 4

Alsjeblieft geen werkschuwe Pieten

In mijn jeugd maakte ik kennis met Zwarte Piet. Het zou nog jaren duren voordat
ik een gekleurde medelander tegenkwam. En nooit, maar dan ook nooit, heb ik deze
verward met Zwarte Piet. Het onderscheid is immers duidelijk: Zwarte Piet lijkt
totaal niet op alle negers die ik sindsdien heb gezien. Al die jaren bestonden
er al wel twee soorten Pieten: de echte Zwarte Piet die door het luisteren aan
en klimmen in schoorstenen zwart van het roet was geworden en de werkschuwe Piet
die niet of slechts gedeeltelijk zwart was. Dat kwam omdat hij zijn werk niet
goed deed, maar wel een graantje mee wilde pikken van het feest. Dat er nu
mensen zijn die alleen nog werkschuwe Pieten willen om het kleine clubje
protesterende allochtonen het gevoel te geven dat ze er bij horen, vind ik te
triest voor woorden. Dat is pas echt discriminerend. Zwarte Piet heeft zo veel
positieve eigenschappen, dat ik die negatieve typering niet snap. Zwarte Piet is
enorm populair bij het merendeel van de bevolking, hij is bij bijna iedereen
welkom. Kleine kinderen verkleden zich graag als Zwarte Piet omdat Zwarte Piet
hun held is. Laat dat kleine clubje mensen dat hardnekkig volhoudt in hun
onjuiste visie op Zwarte Piet ophouden met haat en tweespalt te zaaien.

J. Esmeijer, Gouda

Rust Even

Burger moet opdraaien voor kosten onderzoek

De Raad van State heeft geoordeeld dat het restaurant Rust Even recht heeft op
een schadevergoeding van de gemeente Bodegraven. De omzetdaling is het directe
gevolg van de omlegging van de N11 en dus heeft de ondernemer recht op een
vergoeding vanwege plan-schade. Iedereen snapt natuurlijk dat je niet veel meer
verdient als er van de een op de andere dag een tiende van het aantal auto's
voorbijkomt, maar de gemeente Bodegraven laat dat liever nóg een keer
onderzoeken. Dat de Bodegravense belastingbetaler hiervoor 5000 extra moet
ophoesten, is ronduit beschamend.

Eric van Loon, Alphen.

LOAD-DATE: 12 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADGH


                    Copyright 2014 De Persgroep Nederland BV
                              All Rights Reserved

                              18 of 100 DOCUMENTS



                                 de Volkskrant

                            13 oktober 2014 maandag

Zwarte Piet is teken van integratie

BYLINE: JAN DE VISSER

SECTION: Opinie en Debat; Blz. 22

LENGTH: 684 woorden


De zwartepiet-discussie gaat niet over Zwarte Piet, maar over de fase waarin
onze multiculturele samenleving is beland. Vandaag: Piet als teken van
emancipatie of van gefrustreerde boosheid.


De anti-Zwarte-Piet-lobby zet aan tot meer discriminatie. En dat treft wederom
de zwarte medemens. De gedachte is, dat er op Zwarte Piet wordt neergekeken als
slaaf, en dat zijn huidige identiteit direct gekoppeld is aan het
slavernijverleden van Nederland. Maar in plaats van beter wordt het nog erger,
als de burgemeester van Amsterdam zich ook maar iets aantrekt van het oordeel
van de Rechtbank Amsterdam. Die heeft namelijk bepaald, dat hij zijn oor te
luisteren moet leggen bij de bevolkingsgroep die zich gekwetst voelt.



En een moeder in Utrecht wil de zaak aan het College voor de Rechten van de Mens
voorleggen.

Stel, dat de Zwarte Piet uitgebannen wordt, dan is het logisch dat de gevoelens
van de overgrote meerderheid van de Nederlanders, die geen moeite hebben met de
huidige verschijningsvorm van Zwarte Piet, zich opnieuw tegen de gekleurde
Nederlanders gaan keren. Immers, zij zijn dan degenen die het Zwarte-Pietenfeest
onmogelijk hebben gemaakt. Je kunt dan bijvoorbeeld niet meer naar ex-Surinamers
kijken zonder te denken, dat zij het zijn die het Zwarte-Pietenfeest verstoord
hebben.

Opnieuw komt uitgerekend de bevolkingsgroep die niet gediscrimineerd wil worden,
in een verkeerd daglicht te staan. En aan de kinderen en al degenen die het
huidige Sinterklaasfeest prima vinden, moet dan uitgelegd gaan worden, dat het
echt niet alle zwarte of gekleurde mensen in Nederland zijn, die tegen ons
huidige Sinterklaasfeest zijn, nee, echt niet allemaal. Op z'n best wordt de ene
vorm van discriminatie vervangen door de andere. En die laatste is minder
zichtbaar, en daarmee gevaarlijker.

Zwarte Piet is geen symbool van de slavernij, en is dat ook nooit geweest. Het
is misschien gevaarlijk om het op te merken, maar in Nederland heeft nimmer
enige vorm van slavernij bestaan, zoals in Suriname op de plantages. Nederland
heeft een zeer bedenkelijke en verwerpelijke geschiedenis op het gebied van
slavenhandel en overzeese slavernij, daarover geen misverstand. Maar in
Nederland zelf is deze vorm van slavernij nooit zo krachtig aanwezig geweest dat
we er nu weerstand tegen moeten bieden. Er is ook geen enkele familie in
Nederland die zich schuldig gemaakt heeft aan het houden van slaven in
Nederland. De slavernij-gedachte is geïmporteerde discriminatie.

Zwarte Piet daarentegen is integratie van eigen bodem. Ga maar na: het zijn
nagenoeg altijd blanke mensen die de rol van Zwarte Piet spelen, en daar
ontzettend veel voor over hebben. Honderden mannen, vrouwen, jongens en meisjes
kleuren hun huid, en identificeren zich daarmee met de bevolkingsgroepen die
eeuwenlang zijn uitgebaat en gediscrimineerd.

Uit niets blijkt dat deze mensen ook maar een schijn van superioriteitsgevoel
hebben ten opzichte van de gekleurde medemens. Als er één ding is waar de
gelijkwaardigheid tussen deze bevolkingsgroepen tot uitdrukking komt, is het wel
in dit gegeven. Blanken willen zwart worden, niet om het zwart-zijn zelf, maar
om een ander doel, dat beide huidskleuren overstijgt: kinderen een fantastische
dag bezorgen.

Iedereen kan Zwarte Piet zijn: mannen en vrouwen, jongens en meisjes.
Genderverschillen vallen weg, kleurverschillen vallen weg, verschillen in
seksuele geaardheid vallen weg, het maakt niet uit of je katholiek aanbidder van
de Heilige van Myra bent of protestant - het maakt allemaal niet uit. Ook
Sinterklaas is zo geschminkt, dat niemand kan zien of horen van welke huidskleur
hij (of zij!) is.

De emancipatie die Zwarte Piet als personage heeft meegemaakt, is heel
opmerkelijk. Van het stereotype 'negerpage' is hij veranderd in een
administratieve, logistieke en leidinggevende persoonlijkheid binnen de
feest-entourage. Nergens doet enige Sinterklaas neerbuigend naar zijn Piet(en),
en nergens wordt Zwarte Piet als slaaf behandeld.

Zwarte Piet is geen teken van discriminatie, maar van emancipatie en integratie.

Nergens doet enige Sinterklaas neerbuigend naar zijn Piet

LOAD-DATE: 12 October 2014

LANGUAGE: DUTCH; NEDERLANDS

GRAPHIC: JAN DE VISSERis advocaat en oud-wethouder van Maassluis.

PUBLICATION-TYPE: Krant

JOURNAL-CODE: de Volkskrant


                    Copyright 2014 De Persgroep Nederland BV
                              All Rights Reserved

                              19 of 100 DOCUMENTS



                                 de Volkskrant

                            13 oktober 2014 maandag

Ik ben minder trots op Nederland geworden

BYLINE: MARCEL LUBBERTS

SECTION: Opinie en Debat; Blz. 22

LENGTH: 412 woorden


Vroeger was ik trots om Nederlander te zijn. Ik groeide op in een land met veel
vrijheid, welvaart en solidariteit. Op school hoorde ik verhalen over onze
zeehelden, onze schilders en onze verzetshelden. Ik was trots. Relatief weinig
hoorde ik over de zwarte bladzijden uit onze geschiedenis. Over het verhandelen
van honderdduizenden slaven, over onze niet nagekomen afspraken aan Molukkers,
over de genocide die we niet konden voorkomen in Srebrenica. Maar we hadden nog
steeds vrijheid, welvaart en solidariteit, dus ik mocht trots zijn om
Nederlander te zijn. Toch?



Ja. En ik ben nog steeds trots. Maar wel iets minder trots. Grote groepen
volwassen mensen gaan een supermarkt boycotten. Reden? De chocolade en snoepgoed
met afbeeldingen van Zwarte Piet blijven, maar er zal geen Zwarte Piet naar ze
wuiven vanaf de winkelruit. Volwassen mensen zijn daarom boos. Zó boos dat ze
hun inkopen ergens anders gaan doen. Terwijl de supermarkt haar best doet
solidair te zijn met alle groepen en daarom Zwarte Piet iets minder prominent
aanwezig laat zijn.

Laten we eerlijk zijn: het Sinterklaasfeest is een geweldig feest. Een
onschuldig kinderfeest. Ik vind het een prachtige traditie. Feit is echter wel
dat er een kleine groep Nederlanders is die de figuur van Zwarte Piet kwetsend
vindt vanwege de slavernijperiode.

Zij moeten zich niet beledigd voelen wordt er gezegd, 'want zo is Zwarte Piet
niet bedoeld'. Maar dat is te simpel. Kunnen blanke Nederlanders beslissen of
Zwarte Piet beledigend is of niet? Nee.

Of ik voor of tegen Zwarte Piet ben? Geen van beiden. Je bent voor of tegen de
doodstraf. Niet voor of tegen Zwarte Piet. Ik vind dat we rekening moeten houden
met alle mensen, of ze zich nou 'voorstander' of 'tegenstander' noemen.

Wat is er mis mee om Zwarte Piet iets minder prominent te laten verschijnen? Wat
is er mis mee om hem iets minder zwart en iets minder knecht te maken? Zo blijft
de traditie bestaan, maar kwetsen we niemand. Kinderen zal het echt niet
uitmaken. Het zijn volwassen mensen die zich boos maken.

Laten we in deze tijd waarin er zoveel ellende in de wereld is een voorbeeld
geven. Laten we meer betrokkenheid tussen bevolkingsgroepen tonen. Laten we de
hele discussie over Zwarte Piet in perspectief zien en ons van beide kanten niet
zo boos maken. Laten we in het klein een voorbeeld geven dat we rekening houden
met elkaar. Laten we weer solidair zijn. Laten we trots zijn.

Maak Zwarte Piet iets minder zwart, iets minder knecht

LOAD-DATE: 12 October 2014

LANGUAGE: DUTCH; NEDERLANDS

GRAPHIC: Wie zoet is krijgt lekkers, wie stout is de roe. Sint en Piet op bezoek
in Haarlem.
Foto Joost van den Broek/De Volkskrant
MARCEL LUBBERTS is marketing & sales medewerker bij een onderzoeksbureau.

PUBLICATION-TYPE: Krant

JOURNAL-CODE: de Volkskrant


                    Copyright 2014 De Persgroep Nederland BV
                              All Rights Reserved

                              20 of 100 DOCUMENTS



                       Algemeen Nederlands Persbureau ANP

                        October 12, 2014 Sunday 10:00 AM

Zwarte Piet blijft gemoederen bezighouden

BYLINE: ROBERT VERKERK

SECTION: BINNENLAND

LENGTH: 350 words


ZWARTE PIET

DEN HAAG (ANP) - Wordt het een roetpiet, een gekleurde piet, een klassieke
zwarte piet of een mix van dit alles? Donderdag buigt de Raad van State in Den
Haag zich over het beroep dat de Amsterdamse burgemeester Eberhard van der Laan
aantekende tegen de beslissing van de bestuursrechter eerder dit jaar.

Die stelde dat de vergunning voor de sinterklaasintocht van 2013 opnieuw moet
worden bekeken, omdat er volgens de rechter onvoldoende aandacht is geweest voor
de bezwaren van de tegenstanders. De rechtbank stelde dat Zwarte Piet kwetsend
is voor veel zwarte Amsterdammers en te veel de nadruk legt op het
slavernijverleden.

De burgemeester vindt op zijn beurt dat de discussie rond de

'knecht' niet thuishoort in de rechtszaal maar in de samenleving. Bovendien is
het volgens hem niet alleen een Amsterdams feest, maar een culturele traditie
van het hele land. Zo ziet directeur Ineke Strouken van het Nederlands Centrum
voor Volkscultuur en Immaterieel Erfgoed dat ook. Zij denkt dat tijdens de
komende sinterklaasperiode mensen verschillende variaties op Zwarte Piet gaan
zien.

Een roetpiet zou het moeten worden, die met zwarte vegen is geschminkt,
adviseerde ze eind augustus, samen met Frits Booy secretaris en
sinterklaasdeskundige van de Stichting Nationaal Sint Nicolaas Comité. Hoe dan
ook, de klassieke Zwarte Piet blijft gewoon welkom in de supermarkt. Jumbo,
Plus, en Hoogvliet verwelkomen hem zoals elk jaar met speciale producten en
reclame. Alleen Albert Heijn heeft zijn beleid iets aangepast.

Volgens NRC Handelsblad verandert er dit jaar in de meeste gemeenten niets aan
het uiterlijk van Zwarte Piet. Dat maakt de krant op uit een rondgang langs de
vier grootste gemeenten in alle 12 provincies. De gemeente Gouda, waar
Sinterklaas dit jaar aankomt, maakt komende week bekend hoe de pieten daar eruit
gaan zien.

Het College voor de Rechten van de Mens in Utrecht houdt zich ook bezig met de
kwestie. Bij het college klaagde een vrouw over de school van haar kinderen. Zij
vindt Zwarte Piet een racistisch onderdeel van het sinterklaasfeest. De zaak
dient woensdag 15 oktober.

LOAD-DATE: October 12, 2014

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2014 Algemeen Nederlands Persbureau ANP
                              All Rights Reserved

                              21 of 100 DOCUMENTS



                             AD/Rotterdams Dagblad

                            10 oktober 2014 vrijdag

AH zit klem tussen fans en vijanden van Zwarte Piet

BYLINE: eefje oomen

SECTION: Algemeen - Nieuwsdienst; Blz. 6

LENGTH: 727 woorden


Het knusse, oer-Hollandse imago van `ons Appie' heeft volgens deskundigen
gisteren een deuk gekregen, na de aankondiging Zwarte Piet voortaan uit de
campagnes te weren. Maar of de omzet onder de woede lijdt? `Mensen zijn
gewoontedieren. Ze fietsen niet om voor hun boodschappen.'


                Deskundige: Je kunt gewoon niet alle klanten tegemoetkomen


amsterdam | Veel klanten hebben het, na de aankondiging Piet uit reclames te
schrappen, helemaal gehad met AH. De telefoon op het hoofdkantoor staat
roodgloeiend. Op Twitter circuleert een boycotoproep. En zelfs een onschuldige
quiz op Facebook, waarin AH naar `de favoriete stamppot' van trouwe shoppers
vraagt, leidt tot een eruptie van verwensingen, klachten en aankondigingen bij
een ander te gaan kopen.

`Stamppot pepernoten', reageert klant Herman Bennink pissig op de leuk bedoelde
oproep. En Janneke Goeienbier kwalificeert de quiz als `beetje dom'. ,,Wel
Hollandse stamppotten, geen Hollandse Zwarte Piet?'' En Maikel van de
Waarsenburg kondigt, net als anderen op sociale media, per direct zijn
AH-bonuskaart te verscheuren. ,,Geen Zwarte Piet, geen Albert Heijn.''

Had Albert Heijn al deze boze reacties kunnen voorkomen? Nee, oordelen experts.
De discussie over Zwarte Piet is `zo gespannen', analyseert imagodeskundige Alex
van der Zwart (Concernz), dat er emotionele reacties loskomen `wát een bedrijf
ook doet'. ,,Je hebt of de tegenstanders, of de voorstanders van Piet achter je
aan. Je kunt gewoon niet iedereen tegemoetkomen.''

Bovendien: iedereen heeft nu eenmaal een mening over Albert Heijn, benadrukt
Paul Stamsnijder (De Reputatiegroep). ,,Niet gek ook: veel gezinnen brengen er
wekelijks zeker een uur door. Bovendien: het is een echt Hollands bedrijf. Niet
voor niets dat het Duitse Aldi, dat Piet ook afschafte, veel minder reacties
kreeg.''


                Halfslachtige boodschap

Het probleem zit hem volgens Van der Zwart wel deels in de `halfslachtige
boodschap'. ,,Ze halen Zwarte Piet uit hun campagnes, maar ze verkopen nog wel
zwarte pieten. Dus wat is het besluit? Wat het achterliggende idee? Consumenten
begrijpen dit niet.''

Misschien komt het, denkt hij, omdat het bedrijf zelf ook niet wil of durft te
kiezen. ,,Ze zijn er immers voor iedereen: jong, oud, blank, gekleurd.'' Maar
wellicht zit er niet eens een diepere gedachte achter. ,,Het kan heel goed zijn
dat ze die piet-spullen niet meer kónden veranderen. Die zijn al lang van
tevoren in productie genomen. Op je eigen campagnes heb je meer invloed.''

Volgens Stamsnijder zou het allemaal wel eens met die, altijd aangehaalde,
`dubbele' Nederlandse volksaard te maken kunnen hebben. ,,Ook in Albert Heijn
zit iets van de dominee én de koopman. Aan de ene kant het moralisme. Aan de
andere kant het praktische; ze willen niet dat klanten voor chocopieten naar
andere supers gaan.''

Dat het bedrijf gisteren niet op de boycotoproep is ingegaan, begrijpt marketeer
Bram Koster (weblog Marketingfacts) wel. ,,Zo'n discussie, waarin de emoties zo
hoog oplopen, kun je als bedrijf niet winnen. Elk antwoord dat je geeft, zal
tegen je worden gebruikt.''


                Klantgegevens

Het ligt meer voor de hand, zegt Koster, om - zoals AH in de loop van de dag ook
deed - zelf een mededeling te plaatsen die anderen kunnen verspreiden. ,,Dan
geef je mensen die het wel met je eens zijn `munitie' om met tegenstanders op
sociale media het gesprek aan te gaan. ING deed dat ook, bij het intrekken van
het besluit klantgegevens door te verkopen.''

Verder is het volgens de experts vrij simpel. Je wordt geschoren? Je zit stil.
Van der Zwart: ,,Albert Heijn probeert het over te laten waaien en dat begrijp
ik wel: de hele discussie dooft waarschijnlijk snel uit. Dat is bij de HEMA, die
eerder vanwege zo'n pietenban onder vuur lag, ook gebeurd. Bovendien: volgende
week is er weer een andere winkelketen die in deze discussie de maat wordt
genomen. Niemand ontsnapt eraan.''


                Gewoontedieren

Of klanten echt wegblijven? Of het effect heeft op de omzet? Nee, is de
conclusie van Stamsnijder. ,,Hoewel mensen nu aankondigen naar Jumbo te gaan, of
naar Dirk, denk ik dat maar een enkeling dat volhoudt. Als die enkeling het
überhaupt al doet. Mensen zijn gewoontedieren en gaan niet voor hun boodschappen
omfietsen.''

De hele discussie dooft vermoedelijk snel uit, net als bij de HEMA -Alex van der
Zwart

LOAD-DATE: 9 October 2014

LANGUAGE: DUTCH; NEDERLANDS

GRAPHIC: © Toch nog een Zwarte Piet bij een Albert Heijn-vestiging in Rotterdam.
`Klanten begrijpen niet dat Zwarte Piet uit de campagnes is gehaald, maar nog
wel wordt verkocht.' Foto Marco de swart |

PUBLICATION-TYPE: Krant

JOURNAL-CODE: ADRD


                    Copyright 2014 De Persgroep Nederland BV
                              All Rights Reserved

                              22 of 100 DOCUMENTS



                       Algemeen Nederlands Persbureau ANP

                        October 10, 2014 Friday 5:31 PM

'Winkelier kan Zwarte Piet beter niet bannen' (2)

BYLINE: JORIAN VAN DER MOST

SECTION: ECONOMIE

LENGTH: 218 words


ZWARTE PIET

N i e u w bericht, meer informatie

AMERSFOORT (ANP) - Winkelketens doen er niet verstandig aan om Zwarte Piet uit
hun assortiment of reclame-uitingen te bannen. Dat blijkt uit onderzoek van
adviesbureau Q&A Research & Consultancy.

Het bureau legde bijna 1500 Nederlandse consumenten een aantal stellingen voor
over de bekende kindervriend. Hieruit komt duidelijk naar voren dat winkeliers
die geen 'Zwarte Piet-producten' meer verkopen eerder gemeden dan bezocht
worden. 87 procent van de ondervraagden vindt dat Zwarte Piet altijd moet
blijven bestaan. 94 procent zegt zijn kinderen met Zwarte Piet te blijven
opvoeden.

Deze week ontstond veel commotie op sociale media toen bleek dat Albert Heijn er
bewust voor kiest om Zwarte Piet in bepaalde reclame niet te laten terugkomen.
Veel mensen plaatsten uit onvrede hierover een oproep om de super komende tijd
te boycotten.

Kenners vrezen dat de actie Albert Heijn wel eens duur kan komen te staan.
Volgens analisten van de Rabobank gaat de keten de ontstane ophef tijdens de
Sinterklaas-periode merken in zijn omzet.

Een concrete inschatting van de effecten op de opbrengsten van de Ahold-dochter
gaf de bank vrijdag niet. Maar de deskundigen vinden dat de afdeling public
relations, die zich ook op televisie liet zien, geen goed werk heeft verricht.

LOAD-DATE: October 11, 2014

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2014 Algemeen Nederlands Persbureau ANP
                              All Rights Reserved

                              23 of 100 DOCUMENTS



                                De Gelderlander

                            10 oktober 2014 vrijdag
            Achiterhoek; Arnhem; Betuwe; Rijk van Nijmegen; Liemers;
             Maas en Waal; Nijmegen Stad; Renkum; Rijk van Nijmegen
            Editie; Riviereland; Bijlage; De valley; Veluwe; Wijchen
                                   Beuningen

Niets zeggen, zegt ook iets

BYLINE: FREKE REMMERS

SECTION: 3_BIN

LENGTH: 393 woorden


Winkels willen zich niet branden aan Zwarte Piet. Maar doorgaan op de oude weg
is ook een standpunt.

door Freke Remmers

ZAANDAM -   Er zijn heus nog wel producten met Zwarte Piet in de Albert Heijn.
Chocolaatjes bijvoorbeeld in de vorm van het hulpje van Sinterklaas, noemt de
woordvoerster van de supermarkt. Een veilig voorbeeld: chocolaatjes zijn toch al
donker.

De communicatie-afdeling van Albert Heijn loopt op eieren in de Zwarte Piet
-discussie. Desondanks verdween gisteren al snel elke nuance in de reacties op
het initiatief van AH om Zwarte Piet niet meer te gebruiken in reclame. 'AH doet
Zwarte Piet in de ban', heette het in de berichtgeving. De hashtag #boycotAH was
trending op Twitter en 'Dag Albert Heijn, Hallo Jumbo' werd een gevleugelde
uitspraak.

Want Jumbo houdt Zwarte Piet wel in haar communicatiepakket. Tegelijkertijd
stelt de keten het volgende: 'Wij volgen de discussie rondom Zwarte Piet, maar
mengen ons hier niet in'.

Maar ook alles bij het oude laten is een standpunt. De keten schreeuwt het
alleen niet van de daken. "Jumbo hoopt dat de discussie overwaait, maar die
waait niet over", stelt marketingdeskundige en psycholoog Pieter Paul Verheggen
van onderzoeksbureau Motivaction. Hij kan wel waardering opbrengen voor de actie
van Albert Heijn. "Albert Heijn zegt er voor iedereen te zijn. Hiermee geeft AH
aan er ook te zijn voor andersdenkenden." Retailorganisaties móeten volgens hem
een standpunt innemen. "Je klanten in het ongewisse laten, is het domste dat je
kan doen. Dan gaan consumenten zelf gissen."

Merkenexpert Paul Moers: "AH is aan het polderen geslagen. Dit is een laffe
keuze. Slechts een klein deel van de bevolking heeft problemen met Zwarte Piet."

Heico Wansink, eigenaar van Albert Heijn in het Gelderse Hengelo: "Als
Sinterklaas bij ons in de winkel komt, is Zwarte Piet daar gewoon bij. Ik ben
eigen ondernemer en beslis zelf hoe ik hiermee omga. Ik denk dat 90 procent van
onze klanten geen probleem heeft met Zwarte Piet. Als ik hem uit mijn winkel
weer, onthoud ik kinderen het feest zoals dat al eeuwen wordt gevierd. Dat wil
ik niet."

Sommige twitteraars zeggen Albert Heijn nu links te laten liggen.  "Een aantal
klanten zal zich niet meer thuis voelen bij de Albert Heijn. Maar een grote
groep zal het waarderen dat die supermarkt helder is over waar ze voor staat",
zegt Verheggen.

LOAD-DATE: 10 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: DG


                     Copyright 2014 Wegener NieuwsMedia BV
                              All Rights Reserved

                              24 of 100 DOCUMENTS



                                 de Volkskrant

                            10 oktober 2014 vrijdag

Wat moet je als winkel met Zwarte Piet? Je bent altijd de gebeten hond

BYLINE: VAN ONZE VERSLAGGEVER MARCEL VAN LIESHOUT

SECTION: Economie; Blz. 20

LENGTH: 453 woorden


Wel of niet Zwarte Piet in de ban doen? De met die vraag worstelende winkelier
hoeft er niet op te vertrouwen dat de marketingwetenschapper met het wijze en
vooral het verlossende antwoord komt.



'Mijn advies? Ik kan alle winkeliers alleen maar sterkte toewensen', verzucht
hoogleraar retailmarketing Laurens Sloot, verbonden aan de Rijksuniversiteit
Groningen. 'Zet je Zwarte Piet prominent in de winkel, vindt een deel van je
klanten dat niet goed. Probeer je politiek correct te zijn, krijg je weer
anderen tegen je.'

Bijtende commentaren vielen Albert Heijn gisteren ten deel nadat het Algemeen
Dagblad op de voorpagina had gemeld dat de supermarktketen Zwarte Piet de
komende tijd uit de reclame-uitingen schrapt. Op sociale media verschenen
onmiddellijk boze reacties van klanten en werd opgeroepen tot een boycot van de
supermarkt.

Niet anders verging het nog zo'n oer-Hollands bedrijf, de HEMA, anderhalve maand
geleden. Een krantenbericht over een toekomstige verbanning van Zwarte Piet uit
de HEMA-schappen leidde tot een bombardement aan boze berichten op sociale
media.

Wat is wijsheid voor de verkoper die de sinterklaastijd ziet naderen en
tegelijkertijd het maatschappelijk discours over Zwarte Piet en racisme niet kan
of wil negeren? 'Niks doen! Stil zitten!', adviseert marketingdeskundige Cor
Hos-pes.

'De discussie is nog helemaal niet klaar.' Dit gaat Albert Heijn bezuren,
voorziet Hospes.

'Ze zijn daar toch al helemaal in de war met hun marketingstrategie. Het beeld
is opgeroepen dat Zwarte Piet bij de kruidenier er niet meer in komt en dan doen
ze er uren en uren over om op Facebook met een verklaring te komen die dat beeld
een beetje moet bijstellen.'

Andere supermarktketens waren er donderdag als de kippen bij om klanten die moe
worden van de Zwarte Piet-discussie gerust te stellen. Plus doet 'geen
aanpassingen' in het assortiment en ook bij Jumbo is Zwarte Piet in allerlei
hoedanigheden terug te vinden. Niet alleen in andere kleuren dan zwart.

'Ik vind het wel stoer van Albert Heijn dat het een keuze heeft gemaakt', zegt
Bram Koster van website Marketingfacts. Dat Zwarte Piet geen rol meer speelt in
de 'instorecommunicatie' van Albert Heijn en ook niet meer in tv-commercials
opdraaft, is beter dan pappen en nathouden.'

Volgens Koster is nu het wachten op de slimme reclamecampagne die handig op het
'emotionele Zwarte Piet-debat' inspeelt. 'Wij beginnen er niet aan', kondigt
Pieter Leenderste van reclamebureau KesselsKramer alvast lachend aan. 'Mijn
advies: alles op de Kerstman zetten.'

Veel winkelbedrijven voor wie de Sinterklaastijd dé topperiode is doen er nu
liefst het zwijgen toe. Of beklemtonen dat de Sint en zijn gevolg nog lang niet
in het land zijn gearriveerd.

LOAD-DATE: 9 October 2014

LANGUAGE: DUTCH; NEDERLANDS

GRAPHIC: 'Echte' Zwarte Pieten rijden op 5 december 2011 door een Albert Heijn
in Baarn.
Foto Hollandse Hoogte

PUBLICATION-TYPE: Krant

JOURNAL-CODE: de Volkskrant


                    Copyright 2014 De Persgroep Nederland BV
                              All Rights Reserved

                              25 of 100 DOCUMENTS



                       Algemeen Nederlands Persbureau ANP

                        October 9, 2014 Thursday 1:46 PM

Zwarte Piet welkom in de supermarkt

BYLINE: BERRIT DE LANGE

SECTION: BINNENLAND

LENGTH: 260 words


ZWARTE PIET

DEN HAAG (ANP) - Zwarte Piet blijft gewoon welkom in de supermarkt. Jumbo, Plus,
en Hoogvliet verwelkomen hem zoals elk jaar met speciale producten en reclame.
Alleen Albert Heijn heeft zijn beleid iets aangepast.

Jumbo ,,associeert Zwarte Piet met het leukste kinderfeest van het jaar'', aldus
een woordvoerster donderdag. ,,Net als in voorgaande jaren is hij dan ook
verwerkt op onze winkelcommunicatie en producten van ons huismerk. Wij volgen de
discussie rondom Zwarte Piet, maar mengen ons hier niet in.''

Plus brengt net als andere jaren een ,,traditioneel Sinterklaas-assortiment.''
,,We zien geen aanleiding om aanpassingen te doen'', zegt een woordvoerster.

Zwarte Piet wordt ook bij Hoogvliet niet uit de winkels geweerd. ,, Op onze
Sinterklaasproducten zijn in principe geen sint en piet afgebeeld omdat de
producten al in september in de winkels liggen en wij de kinderen niet zo vroeg
van slag willen maken. Zwarte Piet is bij Hoogvliet nog steeds welkom.''

Ook bij Albert Heijn komt geen algehele 'pietenboycot', zegt een woordvoerster.
,,We vragen filiaalhouders om heel goed te kijken naar de lokale behoeften. Het
kan dus best zijn dat Zwarte Piet lokaal gewoon in de winkels opduikt.''
Sinterklaas' metgezel is echter niet meer te zien op reclamemateriaal van AH
rond Sinterklaas. Het concern trekt zich de maatschappelijke discussie over
Zwarte Piet aan en wil voor- en tegenstanders tegemoet komen, aldus de
woordvoerster. Daarom heeft de supermarktketen wel als vanouds
pietenchocolaatjes, verkleedpakjes en schmink in de schappen.

LOAD-DATE: October 9, 2014

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2014 Algemeen Nederlands Persbureau ANP
                              All Rights Reserved

                              26 of 100 DOCUMENTS



                                 de Volkskrant

                            9 oktober 2014 donderdag

Overheid moet zich helemaal niet bemoeien met Zwarte Piet

BYLINE: MEINDERT FENNEMA

SECTION: Opinie en Debat; Blz. 30

LENGTH: 774 woorden


Zwartepietendiscussie


Racisme verbieden? Het begint met Zwarte Piet en het eindigt met de guillotine!

Een Arabier, een Jood en een Neger komen aan bij de hemelpoort. Petrus vraag aan
de eerste wat hij verwacht van het hemelse bestaan. 'Een paleis vol meisjes, die
niet wachten kunnen om door mij ontmaagd te worden', antwoordt de Arabier. Hij
mag naar binnen. Petrus vraagt hetzelfde aan de Jood. 'Een prachtig huis met een
zwembad en een volle brandkast', antwoordt deze. 'Het is goed, mijn zoon', zegt
Petrus, 'treed binnen'. Als laatste wendt Petrus zich tot de Neger. Deze schrikt
van de vraag en antwoordt: 'Oh nee meneer, ik ben hier alleen maar gekomen om de
koffers van deze twee heren te dragen.'



Sommige mensen moeten om deze mop lachen, anderen worden heel erg boos. In beide
gevallen komt dat doordat deze grap refereert aan diepgewortelde racistische
vooroordelen, die in de 20ste eeuw tot een taboe geworden zijn. Was dat racisme
geen taboe geweest, dan viel er niets te lachen en was er ook geen reden om boos
te worden.

Zo is het ook met Zwarte Piet ('Ook al ben ik zwart als roet, ik meen het toch
goed'). Zwarte Piet, met zijn rollende ogen en zijn grote gouden oorbellen is
angstaanjagend of grappig. Kinderen zijn er soms bang voor, ouders moeten erom
lachen. Zonder het taboe op racisme was Zwarte Piet nooit uitgevonden.

Maar in de discussie over het racistische karakter van Zwarte Piet wordt
tegenwoordig vaak gezegd dat het Sinterklaasfeest helemaal niet racistisch is.
Degenen die dat beweren stappen eigenlijk al in het discours van hun
tegenstanders, die Zwarte Piet willen verbieden omdat het wél racistisch is.

De discussie over het racistische karakter van Zwarte Piet krijgt daardoor een
veel te zware lading. Immers, voor de liefhebbers van het sinterklaasfeest zou
het verliezen van dit debat betekenen dat Zwarte Piet zou moeten verdwijnen.
Daarom voelen zij zich gedwongen om vol te houden dat Zwarte Piet helemaal niks,
maar dan ook niks, met racistische vooroordelen te maken heeft.

Daarom noemen zij de zwarte Nederlanders die zich gekwetst voelen, lichtgeraakt,
overgevoelig en niet op de hoogte van de Nederlandse cultuur. Daarmee stapelen
zij belediging op verdriet. Want de zwarte Nederlanders die onaangenaam
getroffen zijn door de dikke OEWEE, de dikke lippen en de rollende ogen van de
zwarte knecht, krijgen zo zelfs geen gelegenheid dat te zeggen.

Waarom zou racisme verboden moeten worden? Dat is toch volledig in strijd met de
uitingsvrijheid? Vaak wordt verwezen naar het Internationaal verdrag voor de
uitbanning van alle vormen van rassendiscriminatie (IVUR) uit 1963. Dat Verdrag
is, zoals de naam al doet vermoeden, bedoeld om rassendiscriminatie te
bestrijden, dat wil zeggen ongelijke behandeling op grond van ras of etnische
afkomst.

Op voorstel van de Sovjet-Unie werd in het IVUR echter ook een artikel opgenomen
waarin de overheden werden verplicht racistisch denken te bestrijden. In artikel
4c zegden deelnemende staten toe 'strafbaar bij de wet te verklaren het
verspreiden, op welke wijze ook, van denkbeelden die zijn gegrond op
rassuperioriteit of rassenhaat'.

Tegen die formulering maakt een aantal landen terecht bezwaar, want zo dreigde
het IVUR van een verdrag tot uitbanning van alle vormen van rassendiscriminatie
te verworden tot een verdrag tot het uitbannen van 'alle vormen van racisme'.
Het is nu precies die jakobijnse visie op de overheid waarop het College voor de
Rechten van de Mens in zijn jaarrapport 2013 zich baseert, het is diezelfde
visie die de rechter heeft doen besluiten de overheid op te dragen Zwarte Piet
te verbieden.

Martin Sommer maakt zich daar terecht kwaad over (O&D, 20 september en
http://Volkskrant.nl/dossier-martin-sommer, 21 september).

'Veel discriminatie gebeurt onbewust', schrijft het College. 'Juist in
Nederland, waar men zichzelf tolerant vindt en dus weigert in te zien dat men
racistisch is. Men is defensief, men ontkent.' En Sommer reageert daarop met
'Stel je de rechtsgang voor waarin een ontkenning wordt opgevat als bewijs. Dat
hebben we sinds de heksenprocessen niet meegemaakt.'

Volkomen juist. Maar vervolgens schiet ook Sommer zelf in de ontkenningskramp,
want hij eindigt zijn stuk met CBS-gegevens over gemengde huwelijken, waaruit
zou moeten blijken dat Nederland helemáál niet racistisch is. Die kant moet de
discussie helemaal niet op. Want stel dat er in Nederland heel weinig
inter-etnische huwelijken zijn, zouden we dan Zwarte Piet wél moeten verbieden?


Racisme verbieden? Het begint met Zwarte Piet en het eindigt met de guillotine!


Meindert Fennema publiceerde vorig jaar zijn eerste roman, Het slachthuis.

LOAD-DATE: 8 October 2014

LANGUAGE: DUTCH; NEDERLANDS

GRAPHIC: MEINDERT FENNEMA was hoogleraar politieke theorie van etnische
verhoudingen.

PUBLICATION-TYPE: Krant

JOURNAL-CODE: de Volkskrant


                    Copyright 2014 De Persgroep Nederland BV
                              All Rights Reserved

                              27 of 100 DOCUMENTS



                          De Stentor / Veluws Dagblad

                            4 oktober 2014 zaterdag
                                 Veluws Dagblad

COLUMN - Zwarte Piet

SECTION: REGIO3

LENGTH: 347 woorden


straatpraat - Sinterklaas op een ... zebra. Goeie grap! - Marco Gruben

Het leukst aan de discussie rondom Zwarte Piet? Volgens mij? Een plaatje op
Facebook  van Sint op een .... zebra. Goeie grap! Het sufst aan de discussie
rondom Zwarte Piet? De hele discussie zelf.

Ik maakte een rondje langs de organisatiecomités van de Sint-intochten in onze
gemeente deze week. De meningen waren eensluidend: Waar gaat dit eigenlijk over?
Zowel 'Epe' als 'Vaassen' als 'Emst' meldden de ophef totaal niet te begrijpen.
En in één adem voegden de spreekbuizen er aan toe dat de Zwarte Pieten in hun
dorp mooi Zwarte Pieten blijven. Een soort van: aan ons lijf geen polonaise.
Opvallend was dat iedereen het ook eens was over het volgende: wanneer iemand
aanstoot neemt aan Zwarte Piet in onze gemeente, moeten we dat respecteren en
serieus nemen. En dat zullen we ook doen. Echter, allen merkten ook op: nog
nooit hebben we van iemand ook maar één klacht of gehad over Zwarte Piet. Dat de
knecht van de Sint een discriminerend effect zou sorteren.

Hoewel dus eigenlijk niemand aanleiding ziet om de discussie te voeren, wordt
hij toch gevoerd. Staan we er met z'n allen toch bij stil, of Zwarte Piet nog
wel kan of niet. Zwarte Piet zal toch niet echt verboden worden? De traditie
wordt toch niet om zeep geholpen? Een Sinterklaasfeest met in de toekomst
Blauwe, Gele en Groene Pieten zal toch geen werkelijkheid worden? Je kunt het
kinderverhaal toch niet zomaar ineens een totaal andere inhoud geven? Dat hoorde
ik vooral.

Ik werd groot met de wetenschap dat Zwarte Piet zwart was, als gevolg van het
roet dat hij over zich heen kreeg, terwijl hij pakjes door de schoorsteen
deed... Nooit heb ik ook maar één tel gedacht dat Zwarte Piet een denigrerend
figuurtje was om mensen met een donkere huidskleur te discrimineren. Net zoals
kennelijk - merkte ik deze week - bijna iedereen om me heen.

Ik zou daarom zeggen: laten we vooral  flink blijven discussiëren met z'n allen.
Altijd goed. Maar laten we Zwarte Piet vooral ook lekker Zwarte Piet laten.
Altijd goed. Al een jaar of honderd.

LOAD-DATE: 4 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: STVD


                     Copyright 2014 Wegener NieuwsMedia BV
                              All Rights Reserved

                              28 of 100 DOCUMENTS



                                 AD/Groene Hart

                           29 september 2014 maandag

Piet mag zwart zijn bij intocht

BYLINE: RUUD F. WITTE

SECTION: Regio - Groene Hart; Blz. 1

LENGTH: 303 woorden


ALPHEN | Zwarte Piet mag bij de intocht van Sint-Nicolaas in de regio zo zwart
zijn als hij zelf wil. De gemeenten leggen de organisatoren in de vergunning
voor de intocht geen beperkingen op.


                Gemeente vermeldt niets over kleur in vergunning

,,We gaan ervan uit dat ze zelf rekening houden met gevoeligheden in de
samenleving,'' klinkt het van verschillende kanten.

Dat gebeurt al bij het sinterklaasjournaal dat de lokale omroep in Alphen net
als ieder jaar uitzendt. De opnamen zijn al in volle gang. Woordvoerder Sander
de Nie: ,,Wij houden er eigenlijk al jaren rekening mee. Zwarte Piet is bij ons
wel zwart, maar zonder extra grote, rode lippen. Piet draagt geen grote
oorringen en ook geen pruik met kroeshaar.'' Dat Zwarte Piet de domme knecht van
St. Nicolaas zou zijn, blijkt evenmin uit de uitzendingen. ,,Zwarte Piet is vaak
slimmer dan Sinterklaas.''

Of Alphen in de vergunningverlening nog aandacht besteedt aan Zwarte Piet, is
niet bekend. De gemeente, noch burgemeester Tjerk Bruinsma was de afgelopen
dagen bereikbaar. Nieuwkoop bemoeit zich in elk geval niet met de kwestie. ,,
Zwarte Piet is in dienst bij Sinterklaas,'' zegt Annemiek de Roos van de
gemeente. ,,De sinterklaasverenigingen maken afspraken met Sinterklaas, niet met
zijn medewerker. Wij laten het over aan de verenigingen.''

Kaag en Braassem hoeft er nog niet over na te denken. De Oranjecomités die de
intochten organiseren, hebben doorlopende vergunningen. ,,En die waren al
verleend voordat de uitspraak van de rechtbank in Amsterdam kwam die stelt dat
Zwarte Piet kwestend kan zijn,'' zegt Melanie van den Berg van de gemeente.

Bodegraven-Reeuwijk heeft nog geen regels over Zwarte Piet opgesteld.
Woordvoerder Jeroen Kon: ,,Wellicht dat de gemeente nog een uitspraak doet
wanneer alle aanvragen zijn binnengekomen.''

LOAD-DATE: 28 September 2014

LANGUAGE: DUTCH; NEDERLANDS

GRAPHIC: ¶ Gemeenten bemoeien zich niet met de kleur van piet. ARCHIEFFOTO |

PUBLICATION-TYPE: Krant

JOURNAL-CODE: ADGH


                    Copyright 2014 De Persgroep Nederland BV
                              All Rights Reserved

                              29 of 100 DOCUMENTS



                            Dagblad van het Noorden

                           26 september 2014 vrijdag
                            Editie Zuidoost-Drenthe

Noorderlingen zijn voor zwarte Zwarte Piet

BYLINE: Marjolein Knol

SECTION: In het Nieuws; Blz. 2

LENGTH: 472 woorden


ACHTERGROND ZWARTEPIETENDISCUSSIE

Voorlopig blijft Zwarte Piet gewoon de piet zoals we hem kennen. In ieder geval
in Assen, Veendam en Emmen. Tenminste. Tenzij 'hogerhand' anders bepaalt.

ASSEN Massaal reageerden lezers op het nieuws over het uiterlijk van de Asser
Zwarte Piet. Dat blijft volgens voorzitter Lodewijk Osse van de Stichting
Sinterklaasintocht Assen namelijk gewoon zoals andere jaren. ,,Ja, tenzij het
hele land ineens groene pieten heeft."

En dat nieuws maakte dat deze krant nog nooit zoveel reacties via sociale media
kreeg. Het artikel 'Zwarte Piet blijft zwart in Assen' kreeg meer dan
vijfduizend 'Vind ik leuk's' op Facebook en meer dan vierhonderd reacties. Op de
stelling 'Prima dat in Assen Zwarte Piet gewoon zwart is', ontving de krant 921
stemmen. Daarvan stemde 98 procent vóór de stelling.

De meest gehoorde reacties zijn: ,,Goed zo Assen!" en ,,Zo hoort het!" Ook
roepen veel mensen andere gemeenten op om het voorbeeld van Assen te volgen. Dat
terwijl de Asser Sinterklaasstichting hard lijkt terug te komen op hun eerder zo
nuchter uitgesproken standpunt. Zo zegt een geschrokken voorzitter: ,,Voor de
duidelijkheid: dit is geen protestintocht. Als heel Nederland regenboogpieten
heeft, dan doen wij gewoon mee."

Ook voorlichter Toine Straatman reageert terughoudend: ,,We moeten onthouden dat
het om een kinderfeest gaat. Dan moet je openstaan voor mensen die andere
gevoelens hebben, al is het maar 2 procent."

Dat betekent dat de Asser stichting de uitspraak van de Raad van State in
november afwacht. Hier wordt beoordeeld of de figuur van Zwarte Piet
fundamentele vrijheden aantast of teniet doet. Afhankelijk van deze uitspraak
kan de Assense Zwarte Piet toch nog van kleur veranderen.

In Veendam is dat anders. Rienk Kluiving, voorzitter van de Sintcentrale, heeft
van zeker tien bedrijven te horen gekregen dat ze alleen bezoek willen van
Sinterklaas als Zwarte Piet er ook uitziet als Zwarte Piet. Dus zegt Kluiving:
,,Zwarte Piet blijft gewoon zoals hij is. Dat durf ik met zekerheid te zeggen.
Ik verwacht niet dat hogerhand ons oplegt om het uiterlijk van de knecht te
veranderen."

Bovendien is het uiterlijk van Zwarte Piet door de jaren heen al veranderd. Zo
heeft de knecht van de Veendamse Sintcentrale geen oorbellen, zijn de lippen
niet knalrood en hoeft het haar niet gekruld te zijn. ,,En Zwarte Piet is
helemaal niet zwart. Hij is donkerbruin!", zegt Kluiving.

Ook in Emmen zijn tijdens de intocht op 15 november geen groene of blauwe pieten
te zien. Wel zegt voorzitter Wim Beverdam van Stichting Sinterklaas Emmen de
uitspraak van het hoger beroep af te wachten. Want, zo zegt Beverdam: ,,We
sluiten onze ogen niet voor de maatschappelijke discussie. Maar we doen niet mee
aan regenboogpieten. Als het aan mij ligt, gaan we gewoon met honderdvijftig
zwarte pieten de stad in."

LOAD-DATE: 25 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: DVHN


    Copyright 2014 Noordelijke Dagblad Combinatie / Dagblad van het Noorden
                              All Rights Reserved

                              30 of 100 DOCUMENTS



                              AD/Haagsche Courant

                           24 september 2014 woensdag

LHN: Zwarte Piet moet zwart blijven

SECTION: Regio - Den Haag; Blz. 1

LENGTH: 94 woorden



                ZOETERMEER


                LHN: Zwarte Piet moet zwart blijven

Zwarte Piet moet zwart blijven in Zoetermeer, vindt de Lijst Hilbrand Nawijn
(LHN). Deze krant berichtte afgelopen zaterdag dat de organisatie van de
jaarlijkse intocht van de Sint de zwarte pieten een bruine kleur wil geven. LHN
verbaast zich erover dat Zoetermeer op deze manier gevolg geeft aan de
landelijke discussie over Zwarte Piet, terwijl omliggende gemeenten Zwarte Piet
ongemoeid laten. LHN wil van het college van b en w weten hoe het in de
discussie over Zwarte Piet staat.

LOAD-DATE: 23 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADHC


                    Copyright 2014 De Persgroep Nederland BV
                              All Rights Reserved

                              31 of 100 DOCUMENTS



                              Dagblad de Limburger

                           24 september 2014 woensdag

Een zwart sprookje

BYLINE: door Angela Janssens

SECTION: A; Blz. 8

LENGTH: 593 woorden


DE MENING `Mijn liefde voor zwarte piet heeft ook bestaansrecht'

Liefde. Als ik aan Zwarte Piet denk, is dat het eerste woord dat in me opkomt.
Ik heb ook alleen maar mooie herinneringen aan hem. Dat komt vooral omdat ik
vaak in zijn schoenen heb gestaan.

Als vrouwtjespiet. Dat dáár nooit iemand over is gevallen... Als ik denk aan de
laatste keer dat ik die zwarte pruik over mijn eigen krullen heb getrokken, moet
ik glimlachen. Ik zie me nog worstelen met die zwarte maillot. Ik kwam er amper
in, want ik was een zwangere zwarte piet. In vol ornaat heb ik met andere pieten
en een wuivende sint op de `stoomboot' gestaan, op weg naar de havens van
Blerick en Venlo waar duizenden kinderen ons verwachtten. Met mijn ene hand
stond ik naar die oever te wuiven alsof mijn leven ervan afhing.

De andere zwarte handschoen rustte constant op mijn bolle buik.

Eerst onbewust. Halverwege de tocht viel het me op. Het zijn misschien de
zwangerschapshormonen geweest, maar ik voelde me op dat moment blij met alles en
iedereen om me heen. Dit gevoel is de hele dag blijven hangen, want toen wij
pieten met onze sint in Blerick van die boot sprongen, stapten we in een warm
bad. Dat komt mede door de speciale blik die Zwarte Piet ten deel valt. Hij is
moeilijk te omschrijven.

Een mengelmoes van liefde, bewondering, blijdschap en een allesomvattende
vreugde dekt de lading niet eens helemaal. Het is mooi als een kind zo naar je
kijkt; met een blik die blind is voor kleur. Kinderen die naar Zwarte Piet
kijken, zien een sprookje, geen zwarte man. Maar ook (groot)ouders hebben geen
oog voor de zwarte schmink van Piet als ze met hun kinderen op de oever staan om
Sinterklaas te begroeten. Of ze nou blank zijn, een Aziatisch uiterlijk hebben
of duidelijk moslim zijn; al die (groot)ouders reageren hetzelfde op Zwarte Piet
. Ze zien geen mansfiguur - laat staan een zwarte - maar een wandelende snoepzak
die zijn gratis lekkernijen vooral bij hun oogappeltjes achter moet laten.

Uiteraard kruip ik met een dochtertje van vijf in huis nu even niet meer in de
huid van Zwarte Piet. Dat heeft niets met de pietendiscussie te maken. Nee, ik
ben bang dat mijn kleine meisje dwars door de zwarte verf heen kijkt en gewoon
haar eigen moeder ziet. Dat wil ik voorkomen. Ik wil het sprookje van
Sinterklaas zo lang mogelijk voor mijn dochtertje in stand houden. Ik wil met
haar over de kapotte achterband van Zwarte Piet zingen. Ze mag van mij nog jaren
naar die zwart geschminkte gezichten kijken met de onbevangenheid die haar zo
eigen is en die volwassenen ergens onderweg kwijt lijken te raken.Wie door de
ogen van een kind naar Zwarte Piet kijkt, kan nooit van z'n leven kwade
bedoelingen zien.Wie zich openstelt voor het sprookje van Sinterklaas, ziet een
man die zwarte wangen heeft omdat hij de afgelopen nacht door een paar
schoorstenen is gekropen. Tenminste, zo is het mij altijd verteld en die versie
wil ik doorgeven aan mijn dochtertje.

Ik zie niet in waarom de Zwarte Piet van mijn kind een andere kleur moet hebben
dan de Piet waarmee ik ben opgegroeid.

Nou moet ik eerlijk bekennen dat ik in mijn leven amper met discriminatie
geconfronteerd ben geweest. Ik ben zo'n blanke Hollandse die nog nooit op grond
van haar huidskleur is be- of veroordeeld. Ik ga ook beslist niet beweren dat
alle negatieve gevoelens omtrent Zwarte Piet onterecht zijn.Wie ben ik om de
gevoelens van anderen als onbelangrijk weg te wuiven?

Ik vind alleen dat mijn warme en liefdevolle gevoelens voor Zwarte Piet óók
bestaansrecht hebben.

Angela Janssens is redacteur van deze krant

LOAD-DATE: 24 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: MGL-Dagblad-de-Limburger


           Copyright 2014 Media Groep Limburg / Dagblad De Limburger
                              All Rights Reserved

                              32 of 100 DOCUMENTS



                               Eindhovens Dagblad

                           23 september 2014 dinsdag
                               Helmond; Eindhoven

Zwarte Piet al lang niet meer zo zwart

BYLINE: PASCALE THEWISSEN;E-MAIL: P.THEWISSEN@ED.NL

SECTION: REG_PLUS

LENGTH: 628 woorden


Zwarte Piet verschiet langzaam van kleur. "Dat proces gaat vanzelf en het komt
van onderop."

door Pascale Thewissen

e-mail: p.thewissen@ed.nl

Eindhoven -   Of hij zijn assortiment heeft aangepast? Niet echt, zegt Dennis
Sep van de gelijknamige feestartikelenwinkel in Roosendaal, één van de grotere
leveranciers van Sint- en Pietenpakken. Het is een kwestie van: u vraagt, wij
draaien, legt hij uit. De winkel van Sep, een echt familiebedrijf, bestaat al
vijftig jaar. "Vroeger verkochten we enkel zwarte krullenpruiken en zwarte
schmink. Tegenwoordig is er ook best veel vraag naar roze en paarse pruiken,
pruiken met staartjes en ga zo maar door. We hebben er duizenden. De zwarte
schmink is vervangen door bruine make-up en de roe, een paar jaar geleden nog
wel populair, verkopen we niet meer." Ja, hij volgt de discussie over Zwarte
Piet wel. Maar een mening heeft hij eigenlijk niet. "Ik vind het heel lastig in
te schatten of dit nou heel breed gedragen wordt of dat het een kleine groep is
die zich gediscrimineerd voelt."

Het is bijna een traditie bij een traditie aan het worden: de discussie over
Zwarte Piet die in de maanden voorafgaand aan het volksfeest de gemoederen
verhit. Zeker nu de rechter heeft bepaald dat het stereotype Zwarte Piet
inderdaad kwetsend en van invloed is op het privéleven van zwarte mensen. De
gemeente Amsterdam is tegen de uitspraak in beroep gegaan. De bal ligt nu bij de
Raad van State, die zich op 16 oktober buigt over de vraag in hoeverre de
gemeente Amsterdam bij het verlenen van een vergunning voor de
sinterklaasintocht rekening moet houden met de gevoeligheden.

Intussen worden de oude sinterklaasliedjes herschreven. Zwarte Piet, knecht en
de roe zijn voltooid verleden tijd. Voortaan zingen we 'Sinterklaasje kom maar
binnen met je Piet'. Maar niet als het aan de PVV ligt, want die partij werkt
aan een wet voor het behoud van de zwarte Zwarte Piet.

De sinterklaascomités blijven opvallend rustig onder alle commotie. "Voor ons is
er geen enkele aanleiding om iets te veranderen", zegt Lex Coolen van de
Stichting Sinterklaasstad Helmond. "Natuurlijk hebben we het er wel over gehad.
Maar we hebben besloten ons niet in de discussie te mengen. Elk jaar opnieuw is
er wel gemopper. Zelf ben ik al bijna veertig jaar bij de Stichting
Sinterklaasstad Helmond betrokken. Ik heb één keer meegemaakt dat de intocht
even is stilgelegd. Ik schat dat dat al 25 jaar geleden is. Toen stonden er een
paar nepperds langs de weg, die een statement wilden maken. Die zijn verwijderd,
en daarna heeft Sinterklaas gewoon zijn weg kunnen vervolgen."

Ook Hans van Collenburg van de Stichting Sint Nicolaas in Eindhoven ziet weinig
aanleiding om de formule aan te passen. "Het uiterlijk van Zwarte Piet is de
voorbije jaren al aan verandering onderhevig geweest. Zo zie je nu veeleer
bruine in plaats van zwarte pieten. Daarnaast lopen er in Eindhoven
piratenpieten rond en zijn er dames die roze lippenstift en oogschaduw op
hebben. En de roe hebben we jaren geleden al in de ban gedaan. Maar als er
straks een landelijke richtlijn komt dat we allemaal rode pieten moeten hebben,
dan krijgen we rode pieten. We passen ons aan."

Ineke Strouken, directeur van het Nederlands Centrum voor Volkscultuur, denkt
alvast niet dat alles bij het oude blijft. "Zo gauw een bestuur van een
sinterklaascomité aankondigt iets aan Zwarte Piet te willen veranderen, roert de
eigen achterban zich. Negen op de tien mensen willen nu eenmaal dat Zwarte Piet
zo blijft. Toch ben ik ervan overtuigd dat er iets gaat veranderen. Niet alleen
in Amsterdam en in de grote steden, maar ook in de Brabantse dorpen. Dat proces
gaat vanzelf en het komt van onderop. Zo zie je steeds meer vrouwen als Zwarte
Piet meelopen. Dat was vroeger ongehoord."

LOAD-DATE: 23 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ED


                     Copyright 2014 Wegener NieuwsMedia BV
                              All Rights Reserved

                              33 of 100 DOCUMENTS



                                De Gelderlander

                           20 september 2014 zaterdag
                                  Achiterhoek

'Groene piet einde van sinterklaasintocht'

SECTION: 3_OPINIE

LENGTH: 458 woorden


De discussie der discussies: Zwarte Piet. Bij de intocht in Duiven blijft Zwarte
Piet zwart en een rondgang leert dat dat in de Achterhoek vooralsnog ook zo zal
zijn. Moeten de intochtenorganisatoren met rode en groene pieten gaan werken of
niet?

Erik Klein Langenhorst (25), IT-engineer, Lichtenvoorde - Marianne Verwey- Van
Deelen (58), lid WMO-raad, Winterswijk - LEZERSPANEL - Leo Venderbosch (67),
gepensioneerd, Zeddam - André Kempers (61), neerlandicus, Groenlo - Respecteer
gebruiken - Reëel probleem - Onzinnige discussie - Niet cultuur afpakken

Wat een onzinnige discussie over die Zwarte Piet. De kleur zwart heeft totaal
niets met racisme te maken en Sinterklaas en Zwarte Piet zijn een twee-eenheid,
onlosmakelijk met elkaar verbonden.

Ik vind dat het toegeven aan bijvoorbeeld zijn (te)rode lippen of oorringen al
veel te ver gaat. Ik ben het niet vaak met Wilders eens maar nu heeft hij in
mijn ogen gelijk: geen kind koppelt Zwarte Piet aan racisme. Het
sinterklaasfeest moet gewoon blijven zoals het is: mét Zwarte Piet, met zijn
grappen en grollen. Het feest van sint en Zwarte Piet had allang op de Cultureel
Erfgoedlijst moeten staan.

Wat een flauwekul die hele discussie rond Zwarte Piet, negerzoenen, de roe en
moorkoppen. Nederland moet zich niet, onder het mom van discriminatie, de eigen
cultuur laten afpakken. Wat

is het volgende? Laten we juist trots zijn op ons cultuurgoed. Bepaalde groepen
in de samenleving gaan volgend jaar weer flink gekort worden, dus die mensen
krijgen sowieso, ondanks de discussie,

gewoon de zwartepiet.

De hele zwartepietendiscussie wordt iets 'typisch Nederlands' genoemd, maar dat
is het natuurlijk niet. Racisme is wereldwijd een reëel probleem en er moet
serieus mee worden omgegaan. De mensen die zeggen dat het 'gezeur' is, doen
duidelijk geen moeite om te luisteren naar mensen die dagelijks te maken hebben
met racisme en discriminatie. Sinterklaas is een mooie traditie, en kinderen
associëren Zwarte Piet uiteraard niet met racisme. Dat wil niet zeggen dat
andersgekleurde pieten het hele feest verpesten. Het is geen eenvoudige
overweging, maar ik denk dat verandering geen kwaad kan.

Het sinterklaasfeest moet wel het feest blijven voor de kinderen, zoals het al
eeuwen lang is. De discussie over Zwarte Piet is veel te ver doorgeschoten.
Racisme bestaat helaas nog steeds in ons land maar met gekleurde pieten lossen
we dit niet op. Verdraagzaamheid en begrip zijn de oplossingen en niet starre,
eenzijdige denkbeelden. Op uiterlijk discrimineren gebeurt op allerlei gebieden
in de maatschappij en is zonder meer verwerpelijk. Alle nieuwe Nederlanders
hebben ons veel kleur gebracht en we nemen die graag over maar we mogen ook hen
vragen onze gebruiken te respecteren.

LOAD-DATE: 20 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: DG


                     Copyright 2014 Wegener NieuwsMedia BV
                              All Rights Reserved

                              34 of 100 DOCUMENTS



                         De Twentsche Courant Tubantia

                           19 september 2014 vrijdag
                                   Tubbergen

In Oldenzaal blijft Zwarte Piet ook gewoon Zwarte Piet

SECTION: TU-NOORDOOST TW

LENGTH: 320 woorden


OLDENZAAL - De landelijk aanhoudende discussie over het imago van Zwarte Piet
zal dit jaar geen enkele invloed hebben op de traditionele intocht in Oldenzaal.
"Zwarte Piet is en blijft Zwarte Piet. Zijn rol verandert niet en de pieten
zullen net als vorig jaar mooi bruin worden geschminkt. We doen geen enkele
concessie en laten de discussie aan ons voorbijgaan", zegt voorzitter Jaap
Loohuis van de Stichting Intocht Sint Nicolaas Oldenzaal vastberaden. Hij weet
zich in deze opstelling onvoorwaardelijk gesteund door Oldenzaals burgemeester
Theo Schouten. "Als de stichting zelf wat anders wil, moet ze dat zelf weten, ik
stuur er in elk geval niet op aan", benadrukt Schouten, die spreekt van een
'overtrokken discussie' over onder meer de kleur van Zwarte Piet. "Sinterklaas
en Zwarte Piet zijn onlosmakelijk met elkaar verbonden. Dat zit al ik weet niet
hoelang in onze cultuur. Vroeger kon de relatie misschien als discriminatie of
racisme worden uitgelegd, maar zo beleven we dat al lang niet meer. Het is toch
je reinste flauwekul dat Zwarte Piet niet eens meer knecht mag worden genoemd."

Jaap Loohuis is het helemaal met de burgemeester eens. "Racistische overwegingen
spelen hier absoluut niet mee." Hij wijst erop dat de organiserende stichting in
Oldenzaal vorig jaar al heeft besloten om de Zwarte Pieten niet langer zwart
maar bruin te gaan schminken. "Maar dat was al vóór de discussie losbarstte." De
enige concessie die we vorig jaar bij de Zwarte Pieten al hebben gedaan, is het
weglaten van de oorringen. En daar blijft het wat ons betreft ook bij." Loohuis
stelt vast dat de organiserende stichting vorig jaar 'niet één reactie van de
bezoekers heeft gehad' op de manier waarop Sinterklaas in Oldenzaal werd
ingehaald.

De SISNO heeft besloten om de intocht - dit jaar op zondag 16 november - wel qua
locatie aan te passen. "We gaan weer terug naar het stadhuis en de Ganzenmarkt",
zegt Loohuis.

LOAD-DATE: 19 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: TT


                     Copyright 2014 Wegener NieuwsMedia BV
                              All Rights Reserved

                              35 of 100 DOCUMENTS



                         De Twentsche Courant Tubantia

                          18 september 2014 donderdag
                                   Oldenzaal

Zwarte Piet is en blijft Zwarte Piet

SECTION: OL-VP

LENGTH: 393 woorden


Intocht Sinterklaas in Oldenzaal wordt ondanks landelijke discussie niet
aangepast. Ook niet in nabije omgeving.

OLDENZAAL - De landelijk aanhoudende discussie over het imago van Zwarte Piet
zal dit jaar geen enkele invloed hebben op de traditionele intocht in Oldenzaal.
"Zwarte Piet is en blijft Zwarte Piet. Zijn rol verandert niet en de pieten
zullen net als vorig jaar mooi bruin worden geschminkt. We doen geen enkele
concessie en laten de discussie aan ons voorbijgaan", zegt voorzitter Jaap
Loohuis van de Stichting Intocht Sint Nicolaas Oldenzaal vastberaden. Hij weet
zich in deze opstelling onvoorwaardelijk gesteund door Oldenzaals burgemeester
Theo Schouten. "Als de stichting zelf wat anders wil, moet ze dat zelf weten, ik
stuur er in elk geval niet op aan", benadrukt Schouten, die spreekt van een
'overtrokken discussie' over onder meer de kleur van Zwarte Piet. "Sinterklaas
en Zwarte Piet zijn onlosmakelijk met elkaar verbonden. Dat zit al ik weet niet
hoe lang in onze cultuur. Vroeger kon de relatie misschien als discriminatie of
racisme worden uitgelegd, maar zo beleven we dat al lang niet meer. Het is toch
je reinste flauwekul dat Zwarte Piet niet eens meer knecht mag worden genoemd."

Jaap Loohuis is het helemaal met de burgemeester eens. "Racistische overwegingen
spelen hier absoluut niet mee." Hij wijst erop dat de organiserende stichting in
Oldenzaal vorig jaar al heeft besloten om de Zwarte Pieten niet langer zwart
maar bruin te gaan schminken. "Maar dat was al vóór de discussie losbarstte." De
enige concessie die we vorig jaar bij de Zwarte Pieten al hebben gedaan, is het
weglaten van de oorringen. En daar blijft het wat ons betreft ook bij." Loohuis
stelt vast dat de organiserende stichting vorig jaar 'niet één' reactie van de
bezoekers heeft gehad op de manier waarop Sinterklaas in Oldenzaal werd
ingehaald.

De SISNO heeft besloten om de intocht - dit jaar op zondag 16 november - wel qua
locatie aan te passen. "We gaan weer terug naar het stadhuis en de Ganzenmarkt",
zegt Loohuis. Het gebruik van de Groote Markt voor de intocht blijft daarmee
eenmalig. "Het was er wel gezellig, maar daarnaast ook veel te druk. Veel ouders
met kinderen konden niets zien. Bovendien duurde het wel een half uur voor de
sint door de drukte te voet van de Rabobank de Groote Markt kon oversteken naar
De Bisschop.

Pagina 10

LOAD-DATE: 18 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: TT


                     Copyright 2014 Wegener NieuwsMedia BV
                              All Rights Reserved

                              36 of 100 DOCUMENTS



                             Noordhollands Dagblad

                          18 september 2014 donderdag
                               Dagblad Waterland

Piet blijft in Waterland pikzwart

BYLINE: marco van nek m.van.nek@hollandmediacombinatie.nl

SECTION: Regio

LENGTH: 739 woorden


Klagen over racisme en klagen over zeurders 'De hele discussie rond Zwarte Piet
is gekkenwerk'

Purmerend Zwarte Piet is zwart. En dat blijft hij ook. Daar bestaat bij veel
sinterklaascomités in de regio geen twijfel over. Bij de intochten in november
zetten in de meeste Waterlandse steden en dorpen échte zwarte pieten voet aan
wal. Alleen in de grootste stad Purmerend zegt de voorzitter van de
organiserende Stichting Purmerend Marktstad, Kees Oudewortel, dat bij de
landelijke tendens wordt aangesloten.

Welke kleur piet in Purmerend krijgt, kan zo tot kort voor de intocht een
vraagteken blijven.

De uitspraak in de Amsterdamse pietenzaak kan er volgens Oudewortel een rol in
spelen. Al is de Amsterdamse burgemeester Eberhard van der Laan niet tegen de
rechterlijke uitspraak dat hij vorig jaar meer naar de grieven van de Zwarte
Piet-tegenstanders had moeten kijken in beroep gegaan omdat hij piet zwart wil
houden. De gemeente Amsterdam is juist van plan piet binnen vier jaar van al
zijn 'negroïde stereotypen' te ontdoen. Van der Laan vindt Sinterklaas een feest
voor iedereen. ,,Er moet dus rekening worden gehouden met mensen die Zwarte Piet
als kwetsend ervaren.''

De Amsterdamse burgemeester is op principiële gronden in beroep gegaan. De
rechter vindt dat Zwarte Piet voor veel Amsterdammers kwetsend is en dat te veel
nadruk wordt gelegd op het slavernijverleden. Van der Laan wil bij
vergunningverlening niet naar de inhoud van een evenement kijken. Dat zou immers
betekenen dat hij zich straks ook inhoudelijk over het programma van evenementen
als Koningsdag en de Gaypride moet buigen.

Gewoon zwart  Veel Waterlandse sinterklaascomités trekken zich niets aan de
rechtszaak of de hele zwarte pietendiscussie aan. Hans Vermeulen van het Sint
Nicolaascomité Landsmeer: ,,Wij gaan geen rare dingen doen. Gewoon zwarte zwarte
pieten. Met Amsterdam hebben we niets te maken.'' ,,Hoe Zwarte Piet er bij de
intocht uitziet? Zwart!'', roept Marcel Tuyp van het St. Nicolaascomité Volendam
stellig. ,,Wij vinden die hele discussie gekkenwerk. Er verandert bij ons
helemaal niets. Laat kinderen toch kinderen zijn en het feest vieren zoals het
altijd is geweest.''

,,Ons comité heeft besloten Zwarte Piet zwart te houden'', zegt ook Hans Broeren
die bij de intocht in Monnickendam is betrokken. ,,Niet bruin, geen zwarte
vegen, maar zwart zwart. Al heb ik geen enkel idee wat de uitspraak in het
Amsterdamse hoger beroep voor gevolg kan hebben voor dat besluit.'' ,,Wij doen
er niet zo moeilijk over. Zwarte Piet is zwart. Het kinderfeest moet blijven
zoals het is. Ongeacht de uitspraak in de Amsterdamse zaak. Alleen als de
gemeente bij de vergunningvoorwaarden zegt dat het niet mag, houdt het op
natuurlijk'', zegt Dirk Boes van de Marker Evenementen Stichting die de intocht
op het eiland verzorgt.

Woordvoerster José van de Geer laat weten dat de gemeente Waterland zich daar
niet in mengt. ,,We laten de verantwoordelijkheid en keuze voor welke soort
zwarte piet bij de organisatiecomités. Die zijn er de afgelopen jaren ook al
speels mee omgegaan en je zag er allerlei soorten pieten tussen lopen.''

,,Wij gaan niet het voortouw nemen om piet van zijn zwarte uiterlijk te
ontdoen'', zegt Kees Oudewortel van de Stichting Marktstad Purmerend. ,,Maar wij
sluiten ons wel aan bij de landelijke tendens. Want het zal toch niet zo zijn
dat we straks in Amsterdam rode pieten hebben, in Rotterdam gouden en in
Purmerend nog zwarte. Dat komt het kinderfeest niet ten goede. Voor het verhaal
en de beleving van de kinderen maakt een gele streep over piets gezicht niet
zoveel uit. Maar het wordt allemaal zo op de spits gedreven.''

Dat vindt Erik Schaap van het Bureau Discriminatiezaken Zaanstreek-Waterland
ook. Daar kwamen dit jaar voor het eerst klachten binnen. Zowel over de
vermeende racistische verschijningsvorm van Zwarte Piet, als over mensen die
daar over 'zeuren'. ,,Piet evolueert langzaam naar een ander uiterlijk en andere
vorm. Daar moet je geen beleid van maken. Dat is een proces binnen de
samenleving. Dat piet van karakter verandert, is onvermijdelijk. Mensen moeten
elkaar daar de tijd voor geven. Misschien is het beter als ze met elkaar in
gesprek gaan in plaats van het over elkaar te hebben.''

,,Laat de kinderen toch kinderen zijn en het feest vieren zoals het altijd is
geweest'', zegt Marcel Tuyp.

LOAD-DATE: 17 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HDC_Noordholland


             Copyright 2014 HDC Media B.V. / Noordhollands Dagblad
                              All Rights Reserved

                              37 of 100 DOCUMENTS



                                Brabants Dagblad

                           17 september 2014 woensdag
                                 Waalwijk e.o.

Zwarte Piet blijft ook Zwarte Piet

BYLINE: SJAAK KOOLEN

SECTION: 3_REG_LANGSTR

LENGTH: 346 woorden


door Sjaak Koolen

WAALWIJK -   Het liefst had hij er geen woord over gezegd, maar op verzoek van
de plaatselijke Sint-Nicolaascomités heeft de Waalwijkse burgemeester Nol
Kleijngeld zich toch in de discussie over Zwarte Piet gemengd. En als het aan
hem ligt, blijft in de gemeente Waalwijk Zwarte Piet gewoon Zwarte Piet

zoals hij dat altijd al was.

'De stelling van tegenstanders van Zwarte Piet is dat hij wordt afgeschilderd
als een domme negroïde man, die daarmee racisme in de hand werkt. Ik vind dat
een opmerkelijke opvatting', meldt Kleijngeld op de Facebookpagina van de
gemeente Waalwijk. Volgens hem valt wat in het verleden heeft gespeeld nooit één
op één vanuit de context van vandaag te beoordelen. 'Zwarte Piet nu beoordelen
vanuit het perspectief van een tijd waarin slavernij en racistische opvattingen
normaal waren, is bizar'.

Kleijngeld vraagt zich af hoe zinvol het is om nu 'geforceerd Zwarte Piet
(steeds) wat minder zwart te maken of in liedjes de woorden Zwarte Piet weg te
poetsen'. 'Het heeft veel weg van een politieke show om in deze lastige
discussie een gulden middenweg te vinden. Natuurlijk gaat het in deze casus niet
over wie gelijk heeft, maar ik kies graag de kant van de groep die wat mij
betreft de belangrijkste stem heeft: kinderen tot, pak 'm beet, 8 tot 9 jaar.
Zouden zij al die ophef begrijpen en snappen waarover wij ons druk maken?'

Kleijngeld zegt dat hij de afgelopen weken met diverse partijen gesproken heeft
over hoe nu verder met Zwarte Piet. 'Ik heb daarbij geen protesten van
Randstedelijke proporties gehoord. In Waalwijk doen we de dingen vaak
vanzelfsprekend, met hard werken en zonder toeters en bellen. Zullen we
afspreken dat we die mentaliteit blijven hanteren? Dan blijft de
sinterklaasintocht gewoon een gezellige familiebijeenkomst, waar oud en jong,
blank en getint, zich als vanouds thuis voelen', aldus Kleijngeld, die vindt dat
'we dit prachtige volksfeest in ere moeten houden'.

Van de burgemeester zijn dus geen speciale richtlijnen te verwachten waaraan de
Sint-Nicolaascomités zich moeten houden.

LOAD-DATE: 17 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: BD


                     Copyright 2014 Wegener NieuwsMedia BV
                              All Rights Reserved

                              38 of 100 DOCUMENTS



                                De Gelderlander

                           16 september 2014 dinsdag
                              Liemers; Achiterhoek

'Groene of rode piet kan het einde van sinterklaasintocht betekenen'

BYLINE: HENDRIK MEIJER

SECTION: 3_AC

LENGTH: 566 woorden


door Hendrik Meijer

DOETINCHEM/ZEVENAAR -  Geen Zwarte Piet, geen sinterklaasfeest. De
zwartepietendiscussie houdt dit keer meer dan andere jaren de intochten tegen
het licht.

De SinterClub uit Duiven zorgt elk jaar voor de intocht in die gemeente. De
vereniging maakte afgelopen weekeinde bekend zwarte piet zwart te houden. Wel
zegt de club er voor te zorgen dat zwarte piet niet als een stereotiep wordt
neergezet met grote rode lippen, neus- en oorringen en zwart kroeshaar. "De
politieke discussie over Zwarte Piet staat los van de maatschappelijke
discussie. De uitkomst van die politieke discussie heeft wel gevolgen voor de
maatschappij", zegt woordvoerder Bas Mannee, ook betrokken bij het Pietengilde.

"Het is spijtig dat Zwarte Piet als een negatief stereotiep wordt gezien, want
dat klopt helemaal niet. Zwarte Piet bestond al vóór de tijd van de slavernij."

Volgens Mannee verdwijnt Zwarte Piet niet zomaar uit de Nederlandse cultuur. "De
discussie wordt gehyped door de media, waardoor het lijkt alsof de figuur onder
druk staat. De voorbereidingen op het sinterklaasfeest moeten doorgaan zoals ze
gepland staan. Wij ontvangen veel vragen over de sinterklaasviering. Een
verandering kan de politiek niet opleggen. Dat moet vanuit de maatschappij
komen." De SinterClub krijgt bijval uit Zevenaar: "Zoals het hoort, dus",
reageert Ronald Straatman. Hij is één van de gezichten achter de
sinterklaasintocht in die plaats. "Wilders verwoordde het zo mooi: geen kind
koppelt Zwarte Piet aan racisme. Het is bijna grappig dat een paar mensen in
Nederland de hele boel op de kop kunnen zetten."

In Winterswijk staat komende week een eerste vergadering over de komende
sinterklaasintocht op de agenda. "Ik vermoed dat we het houden zoals het altijd
geweest is", zegt Rutger de Vries van Stichting Sinterklaasactiviteiten
Winterswijk. "Zwarte Piet is de laatste jaren al aangepast. We hebben al eens
tegen elkaar gezegd: als Zwarte Piet niet meer zwart mag zijn is de jus eraf en
hoeft het voor ons niet meer."

De Vries vindt de discussie over Zwarte Piet te ver gaan. "Als je geen Zwarte
Piet wil, dan moet je niet kijken. Deze discussie is te ver doorgeschoten, daar
zijn we in Nederland goed in. Volgende week gaan we er binnen de organisatie
over praten, maar ik denk niet dat ons standpunt wijzigt."

Een gekleurde piet is geen optie. "Ik denk dat er mensen zijn die het niet meer
willen doen en zullen opstappen wanneer er landelijke instructies komen. Hoewel:
een groene piet die misselijk is? Dat is misschien wel wat."

Volgende maand dient bij de Raad van State het beroep van de gemeente Amsterdam
tegen de uitspraak dat de intocht in de hoofdstad vorig jaar anders
georganiseerd had moeten worden.

Reden voor Doetinchem om af te wachten: "Wij willen geen onderdeel van de
discussie worden", zegt citymanager Jos Tiemessen. "Daarom wachten we op de
uitspraak van het hoger beroep. Dat wil niet zeggen dat de voorbereidingen op de
intocht stoppen."

Nadat er duidelijkheid is over Amsterdam volgt in Doetinchem een gesprek met de
gemeente. "De uitspraak van de rechter is heel belangrijk. Mocht die voor
Doetinchem gevolgen kunnen hebben, dan overleggen we met de gemeente. Twee jaar
geleden hadden we de beste intocht van Nederland, alleen al daarom hebben we
geen enkele reden om te veranderen. En het is een reden om af te wachten wat de
uitkomst van dat hoger beroep is."

LOAD-DATE: 16 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: DG


                     Copyright 2014 Wegener NieuwsMedia BV
                              All Rights Reserved

                              39 of 100 DOCUMENTS



                                     Trouw

                           16 september 2014 dinsdag

Ephimenco Zwarte Pietenwet

SECTION: De Verdieping; Blz. 20

LENGTH: 508 woorden


Toen ik Geert Wilders gisteren zag bij het ochtendprogramma van WNL wist ik
natuurlijk hoe laat het was. Zo vlak na een nieuwe onthoofding zou Geert
natuurlijk met een nieuw pakket aan anti-djihad-maatregelen komen. Boos was
Geert inderdaad, maar zijn woede betrof een ander soort landverraders dan
Syriëgangers: zij die aan Zwarte Piet voortdurend blijven rommelen, ook in de
zomer. Daarom stelde de PVV-leider voor om een Zwarte Pietenwet door het
parlement te loodsen. Om de beroemde knecht uit de klauwen van de Zwarte Piet
-coupplegers te redden. Wilders: 'Piet moet zo zwart als roet. Martin Bosma
heeft het hele weekeinde aan die wet gewerkt'.

Nu pas schrok ik. Een heel weekeinde! Ik voelde een schuldgevoel bij mij opkomen
en de beroemde woorden van John Fitzgerald Kennedy galmden ietwat aangepast door
mijn hoofd: 'Vraagt u zich niet af wat Zwarte Piet voor u kan doen, maar wat u
voor Zwarte Piet kunt doen.' Maar terwijl ik het hele weekeinde met futiliteiten
bezig was, zorgde PVV-ideoloog Martin Bosma voor een wet die garandeerde dat
Zwarte Piet er 'zo zwart als roet' zou blijven uitzien. Ook de
sinterklaasliedjes zullen door de Zwarte Pietenwet worden beschermd.

Dit is ook nodig volgens inktbroeder Schouten gisteren in Trouw, die me
overtuigde van de pornografische draai van de nieuwe versie: 'Sinterklaasje kom
maar binnen met je Piet.' Schouten: 'Iedereen weet dat een piet een mannelijk
geslachtsdeel is.' Iedereen behalve ik. Ik rende gisteren naar de site
synoniemen.net en vond inderdaad ons pietje tussen woorden als paal, piel,
pielemuis,piemel, pik, pisser, potlood en plasser. Maar wat ik eveneens
ontdekte, bezorgde me een nieuwe schok want als synoniem voor penis was ook
'roe' opgenomen. U begrijpt het al: 'Wie stout is krijgt de roe.' Herschreven of
niet, die sinterklaasliedjes blijven wel zwaar verdacht.

Nogal in de war probeerde ik zo goed en zo kwaad als het ging de krant verder te
lezen. Toen viel mijn oog op de brief van lezer Jansen te Amsterdam: 'Zwarte
Piet is van ons allemaal en dus zou ons eerst allemaal via een representatieve,
nationale enquête gevraagd moeten worden: mag Zwarte Piet veranderen?'
Plotseling dacht ik aan het Zwarte Pietrapport van het Nederlands Centrum voor
Volkscultuur en Immaterieel Erfgoed dat in juni was verschenen met als titel: '
Zwarte Piet - Verkennend onderzoek naar een toekomstbestendig sinterklaasfeest'.

Nadat ik door de 115 (!) pagina's was gekomen, onthield ik een zinnetje: 'Uit de
bovenstaande enquêtes wordt duidelijk dat een grote meerderheid van de
ondervraagde personen Zwarte Piet in de huidige uiterlijke verbeelding wenst te
behouden'. Deze meerderheid werd overigens door het programma 'EenVandaag' met
precisie gekwantificeerd: van de 19.000 ondervraagden vond 95 procent tegen 4
procent (!) dat je met je rotpoten van Zwarte Piet moet afblijven.

Die Pietenwet van Wilders en Bosma kan dus weer diep in de la. Wel zonde van dat
'hele weekeinde werken'.

Boos was Geert inderdaad maar zijn woede betrof een ander soort landverraders
dan Syriëgangers

LOAD-DATE: 15 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Trouw


                    Copyright 2014 De Persgroep Nederland BV
                              All Rights Reserved

                              40 of 100 DOCUMENTS



                                   Metro (NL)

                           15 september 2014 maandag

Zwarte Piet  is dood

SECTION: meningen; Blz. 10

LENGTH: 434 woorden


Ik ben voor Zwarte Piet maar tegen racisme. Nog meer ben ik voor democratie: de
meerderheid bepaalt. Dat houdt in dat er een minister-president is die ik niet
heb gekozen, er tv-programma's worden uitgezonden die ik niet wil zien en er op
de radio muziek wordt gedraaid die ik niet wil horen.

De meerderheid van de burgers in dit land is voor Zwarte Piet. Dat blijkt uit
allerlei opiniepeilingen, petities en Facebookpagina's. Een klein groepje
burgers is tegen Zwarte Piet. Ze spanden een rechtszaak aan en claimden een
overwinning die eigenlijk geen overwinning is. De burgemeester van Amsterdam
moet de Sinterklaasintocht opnieuw bekijken. Maar dat zegt feitelijk niets.
Sinterklaas en Zwarte Piet zijn fictieve figuren. Ze vertegenwoordigen niets of
niemand en hebben geen invloed op politiek en maatschappelijk gebied. Ze zijn
omdat ze er zijn. Net zoals de Paashaas er is. En Bassie en Adriaan. En
Koekiemonster. Niemand zou het in zijn hoofd halen een rechtszaak aan te spannen
tegen Koekiemonster, omdat hij blauw is en dat beledigend is voor mensen die in
de winter te lang buiten zijn. Of omdat het eten van koekjes leidt tot obesitas
bij kinderen.

De uitspraak van de rechter is eigenlijk een pyrrusoverwinning: je wint
weliswaar maar de overwinning heeft hetzelfde effect als een nederlaag. Zoals
een voetbalteam een wedstrijd thuis met 1-0 wint maar toch is uitgeschakeld
omdat er uit met 6-0 is verloren. Gelukkig voor het groepje Zwarte Piet-haters
gebeurde er na de rechtszaak iets raars. Alles en iedereen nam ze serieus.
Zwarte Piet kan opeens niet meer. Er werden voorstellen gedaan om van Zwarte
Piet Paarse Piet te maken. Op de verpakking van pepernoten bij de HEMA is Zwarte
Piet verdwenen en Fisher-Price stopt met de verkoop van Zwarte Piet-poppetjes.
Een of andere tekstschrijver heeft zelfs besloten dat de Sinterklaasliedjes te
ouderwets zijn. Het moest allemaal moderner. Zes maanden heeft hij erover gedaan
om `Want we zitten allemaal even recht' te veranderen in `Want we zingen
allemaal blij een lied'. Uiteraard is Zwarte Piet niet langer zwart in de
liedjes.

Het kleine clubje haters kan tevreden zijn, maar stilzitten is er niet bij.
Juist nu moeten ze in actie komen. Zichzelf straks in november massaal paars
schilderen. Pepernoten zonder Zwarte Piet-verpakkingen hamsteren. Fisher-Price-
poppetjes van alleen Sinterklaas en zijn paard kopen. En wekenlang alleen maar
zingen `En we zingen en we springen en we zijn zo blij, en we dansen samen zij
aan zij'. Want zo vier je een pyrrusoverwinning die onverwachts een echte
overwinning is.

LOAD-DATE: 14 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Metro


                              Copyright 2014 Metro
                              All Rights Reserved

                              41 of 100 DOCUMENTS



                                Haarlems Dagblad

                           13 september 2014 zaterdag

Zwarte Piet blijft een roetzwarte piet

BYLINE: annalaura molducci a.molducci@hollandmediacombinatie.nl

SECTION: Regio

LENGTH: 362 woorden


door Annalaura Molducci   Burgemeester: 'In Haarlem speelt probleem niet'

Haarlem Zwarte Piet moet niet worden verboden. Als er in een gemeente problemen
spelen rond het inzetten van Zwarte Piet moeten die lokaal worden opgelost. Het
gaat veel te ver om Zwarte Piet overal uit te bannen.

Dat heeft burgemeester Bernt Schneiders donderdag in het tv-programma Een
Vandaag gezegd als voorzitter van het genootschap van burgemeesters. Schneiders
vindt het prima dat Amsterdam de problemen rond Zwarte Piet aanpakt, maar in
Haarlem speelt dat niet. ,, In Haarlem heb ik nog nooit iemand over Zwarte Piet
horen klagen. Dus wat mij betreft blijft alles zoals het is.''

De burgemeester vindt dat de intocht van Sint voor iedereen een feest moet zijn.

Schneiders: ,,Als er mensen in je stad of dorp zijn die zich gediscrimineerd of
beledigd voelen door de verschijning van een roetzwarte piet dan is er
aanleiding om met het organiserend comité te bezien of er een vorm is te vinden
die met die gevoelens rekening houdt.''

Schneiders vindt niet dat de rechter of de regering zich uit moet spreken over
de uitdossing van Zwarte Piet. ,,Dat kunnen we heel goed lokaal regelen.''

Schoorsteen  Schneiders schaart zich achter degenen die vinden dat Zwarte Piet
een mooi kinderfeest is en dat het vooral zo moet blijven. Zwarte Piet is
volgens Schneiders zwart omdat hij uit de schoorsteen komt en niet omdat hij een
slaaf is. Dat de Verenigde Naties zich negatief over het volksfeest hebben
uitgesproken vindt Schneiders prima maar het moet er niet toe leiden dat Zwarte
Piet in de ban gaat.

,,Ik heb de Verenigde Naties hoog zitten, maar ze moeten zich niet bemoeien met
een Nederlands volksfeest, zeker als er lokaal niets aan de hand is.''

Hoewel er in Haarlem niet zoveel aan de hand lijkt te zijn, vindt Schneiders het
toch een goed idee om een lichtvoetig Zwarte Pietendebat te houden om de
thermometer in de Haarlemse samenleving te steken. Het debat wordt binnenkort
gehouden in debatcafé De Pletterij. Schneiders zal daar met Wijnand Stomp, de
verhalenverteller die van Antilliaanse afkomst is, aanwezig zijn.

LOAD-DATE: 12 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HDC_Haarlem


                Copyright 2014 HDC Media B.V. / Haarlems Dagblad
                              All Rights Reserved

                              42 of 100 DOCUMENTS



                             AD/Rotterdams Dagblad

                          11 september 2014 donderdag

Sint deed het eeuwen in z'n eentje

BYLINE: PATRICK MEERSHOEK

SECTION: Algemeen - Nieuwsdienst; Blz. 21

LENGTH: 534 woorden


AMSTERDAM | Sinterklaasdeskundige Frits Booy schreef als bijdrage aan een
oververhit debat een brochure over de herkomst van Zwarte Piet. ,,Er wordt
ontzettend veel onzin verkondigd.''

Toen historicus Frits Booy in 1993 toetrad tot het Nationaal Sint Nicolaas
Comité, was de verschijningsvorm van Zwarte Piet nog helemaal geen punt van
discussie, laat staan een bron van maatschappelijke onrust.  We vreesden in die
jaren vooral voor het voortbestaan van Sint Nicolaas,  vertelt Booy.  De
kerstman rukte op.

Twintig jaar later stelt Booy niet zonder verbazing vast dat het comité zijn
doel heeft bereikt, mede dankzij de verhitte discussie over Zwarte Piet die het
land nu al twee jaar in zijn greep heeft.  Sint Nicolaas leeft als nooit
tevoren.


                Fabelen

Als bijdrage aan een vruchtbaar debat schreef Booy een kleine geschiedenis van
Zwarte Piet, die deze week wordt meegezonden met het kwartaalblad van het
Nederlands Centrum voor Volkscultuur en Immaterieel Erfgoed. Het boekje verwijst
een aantal theorieën naar het rijk der fabelen.

Zo neemt de onderzoeker afstand van de folkloristen die menen dat de figuur
Zwarte Piet eeuwenoude wortels heeft en verwant is aan de boemannen uit
Midden-Europa.  Die mensen springen met het grootste gemak over een gat van
eeuwen heen. Na de reformatie is Sint Nicolaas in Nederland honderden jaren
verbannen geweest uit het openbare leven. Het feest werd in huiselijke kring nog
wel gevierd, maar er was geen sprake van dat de Sint zich daarbij door als
duivels verklede kinderen liet vergezellen, zoals dat voor de reformatie wel
gebeurde. Hij deed alles alleen.

Als uitvinder van Zwarte Piet noemt Booy Jan Schenkman, de Amsterdamse
onderwijzer die in 1850 een kinderboekje schreef met de titel Sint Nikolaas en
zijn knecht. Het is het eerste boek waarin naast de goedheiligman een donkere
dienaar opduikt.

Schenkman liet Sint Nicolaas een metamorfose ondergaan, zegt Booy.  Vanaf het
begin van de negentiende eeuw was Sint Nicolaas weer toegestaan. Hij was toen
wel een wat morsige man die naar deed tegen kinderen. De onderwijzer Schenkman
heeft er weer een keurige, deftige man van gemaakt.


                Slavernij

In de ogen van tegenstanders van Zwarte Piet is Schenkman de gebeten hond, maar
dat is niet terecht, stelt Booy.  Uit andere teksten van Schenkman blijkt juist
dat hij niets van slavernij moest hebben. Hij was lid van de Maatschappij tot
Nut van 't Algemeen, die streefde naar afschaffing van slavernij.  In het
verlengde daarvan zegt de historicus zich te kunnen voorstellen dat mensen zich
nu gekwetst voelen door de raciale karikatuur van Zwarte Piet.

Los daarvan is Zwarte Piet veranderd.  Vanaf de jaren '40 is hij lang neergezet
als een dommige figuur. Dat veranderde in de jaren '70. Vanaf toen heeft Zwarte
Piet een enorme emancipatie doorgemaakt.

Die verandering zal niet stoppen.  Ik ben een groot liefhebber van Zwarte Piet,
maar ik heb er geen moeite mee als roetvegen de zwarte schmink vervangen. Zolang
de spelers maar onherkenbaar blijven. Dat is essentieel voor het spel.


                De donkere dienaar verscheen pas in 1850

Pas vanaf de jaren '40 werd Piet neergezet als een dommige figuur -Frits Booy

LOAD-DATE: 10 September 2014

LANGUAGE: DUTCH; NEDERLANDS

GRAPHIC: § Illustratie uit Sint Nikolaas en zijn knecht (1850) van Jan
Schenkman, met voor het eerst een donkere dienaar. |

PUBLICATION-TYPE: Krant

JOURNAL-CODE: ADRD


                    Copyright 2014 De Persgroep Nederland BV
                              All Rights Reserved

                              43 of 100 DOCUMENTS



                                AD/Rivierenland

                          11 september 2014 donderdag

Sint deed het eeuwen in z'n eentje

BYLINE: PATRICK MEERSHOEK

SECTION: Algemeen - Nieuwsdienst; Blz. 21

LENGTH: 534 woorden


AMSTERDAM | Sinterklaasdeskundige Frits Booy schreef als bijdrage aan een
oververhit debat een brochure over de herkomst van Zwarte Piet. ,,Er wordt
ontzettend veel onzin verkondigd.''

Toen historicus Frits Booy in 1993 toetrad tot het Nationaal Sint Nicolaas
Comité, was de verschijningsvorm van Zwarte Piet nog helemaal geen punt van
discussie, laat staan een bron van maatschappelijke onrust.  We vreesden in die
jaren vooral voor het voortbestaan van Sint Nicolaas,  vertelt Booy.  De
kerstman rukte op.

Twintig jaar later stelt Booy niet zonder verbazing vast dat het comité zijn
doel heeft bereikt, mede dankzij de verhitte discussie over Zwarte Piet die het
land nu al twee jaar in zijn greep heeft.  Sint Nicolaas leeft als nooit
tevoren.


                Fabelen

Als bijdrage aan een vruchtbaar debat schreef Booy een kleine geschiedenis van
Zwarte Piet, die deze week wordt meegezonden met het kwartaalblad van het
Nederlands Centrum voor Volkscultuur en Immaterieel Erfgoed. Het boekje verwijst
een aantal theorieën naar het rijk der fabelen.

Zo neemt de onderzoeker afstand van de folkloristen die menen dat de figuur
Zwarte Piet eeuwenoude wortels heeft en verwant is aan de boemannen uit
Midden-Europa.  Die mensen springen met het grootste gemak over een gat van
eeuwen heen. Na de reformatie is Sint Nicolaas in Nederland honderden jaren
verbannen geweest uit het openbare leven. Het feest werd in huiselijke kring nog
wel gevierd, maar er was geen sprake van dat de Sint zich daarbij door als
duivels verklede kinderen liet vergezellen, zoals dat voor de reformatie wel
gebeurde. Hij deed alles alleen.

Als uitvinder van Zwarte Piet noemt Booy Jan Schenkman, de Amsterdamse
onderwijzer die in 1850 een kinderboekje schreef met de titel Sint Nikolaas en
zijn knecht. Het is het eerste boek waarin naast de goedheiligman een donkere
dienaar opduikt.

Schenkman liet Sint Nicolaas een metamorfose ondergaan, zegt Booy.  Vanaf het
begin van de negentiende eeuw was Sint Nicolaas weer toegestaan. Hij was toen
wel een wat morsige man die naar deed tegen kinderen. De onderwijzer Schenkman
heeft er weer een keurige, deftige man van gemaakt.


                Slavernij

In de ogen van tegenstanders van Zwarte Piet is Schenkman de gebeten hond, maar
dat is niet terecht, stelt Booy.  Uit andere teksten van Schenkman blijkt juist
dat hij niets van slavernij moest hebben. Hij was lid van de Maatschappij tot
Nut van 't Algemeen, die streefde naar afschaffing van slavernij.  In het
verlengde daarvan zegt de historicus zich te kunnen voorstellen dat mensen zich
nu gekwetst voelen door de raciale karikatuur van Zwarte Piet.

Los daarvan is Zwarte Piet veranderd.  Vanaf de jaren '40 is hij lang neergezet
als een dommige figuur. Dat veranderde in de jaren '70. Vanaf toen heeft Zwarte
Piet een enorme emancipatie doorgemaakt.

Die verandering zal niet stoppen.  Ik ben een groot liefhebber van Zwarte Piet,
maar ik heb er geen moeite mee als roetvegen de zwarte schmink vervangen. Zolang
de spelers maar onherkenbaar blijven. Dat is essentieel voor het spel.


                De donkere dienaar verscheen pas in 1850

Pas vanaf de jaren '40 werd Piet neergezet als een dommige figuur -Frits Booy

LOAD-DATE: 10 September 2014

LANGUAGE: DUTCH; NEDERLANDS

GRAPHIC: § Illustratie uit Sint Nikolaas en zijn knecht (1850) van Jan
Schenkman, met voor het eerst een donkere dienaar. |

PUBLICATION-TYPE: Krant

JOURNAL-CODE: ADRL


                    Copyright 2014 De Persgroep Nederland BV
                              All Rights Reserved

                              44 of 100 DOCUMENTS



                                Brabants Dagblad

                          11 september 2014 donderdag
                                    Tilburg

Zwarte Piet levert in Tilburg oorring in

SECTION: REG_HT_LEEG

LENGTH: 168 woorden


Tilburg - De gouden oorringen verdwijnen uit de oren van Zwarte Piet tijdens de
Sinterklaasintocht in Tilburg. De opsmuk, 'creolen' genaamd, kan gezien worden
als slavenring. En om een discussie over stereotypering voor te zijn, dragen de
Zwarte Pieten bij de intocht gewoon niks in hun oren. Zwarte pruiken mogen wel,
maar hoeven niet. Het Sint Nicolaas Comité Tilburg vindt pruiken 'overbodig',
omdat Zwarte Piet een muts draagt waar het haar, stijl of gekroest, ingestopt
kan worden. Zwarte Piet blijft Zwarte Piet, vindt het Sint Nicolaas Comité
Tilburg.

"Het is géén slaaf. Zwarte Piet is niet meer die domme knecht van 30 jaar
geleden. Het is een kinderentertainer", stelt Frank in 't Groen, secretaris van
het comité. Tilburg past weinig aan in het licht van de discussie over de vraag
of Zwarte Piet nog zwart geschminkt wordt of juist niet. In de stad zijn de
'Pieterbazen' al vijf jaar donkerbruin omdat kinderen dan minder schrikken. "Het
heeft voor ons niks met racisme te maken", zegt In 't Groen.

LOAD-DATE: 11 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: BD


                     Copyright 2014 Wegener NieuwsMedia BV
                              All Rights Reserved

                              45 of 100 DOCUMENTS



                                   Het Parool

                           10 september 2014 woensdag

Sint deed het eeuwen in z'n eentje

BYLINE: PATRICK MEERSHOEK

SECTION: Nieuws; Blz. 7

LENGTH: 835 woorden


Zwarte Piet: Amsterdamse onderwijzer introduceerde pas in 1850 in een kinderboek
een donkere dienaar van Sint Nicolaas

Sinterklaasdeskundige Frits Booy schreef als bijdrage aan een oververhit debat
een brochure over de herkomst van Zwarte Piet. 'Er wordt ontzettend veel onzin
verkondigd.'

Toen historicus Frits Booy in 1993 als secretaris en deskundige toetrad tot het
Nationaal Sint Nicolaas Comité, was de verschijningsvorm van Zwarte Piet nog
helemaal geen punt van discussie, laat staan een bron van maatschappelijke
onrust. "We vreesden in die jaren vooral voor het voortbestaan van Sint
Nicolaas," vertelt Booy. "De kerstman rukte op en kreeg steeds meer aanhang.
Mensen gingen elkaar cadeautjes geven met de kerst in plaats van met
pakjesavond. Vreselijk. Het comité was door liefhebbers in het leven geroepen om
informatie te verstrekken over de herkomst van het fenomeen Sint Nicolaas, in de
hoop het cultureel erfgoed overeind te houden."

Twintig jaar later stelt Booy niet zonder verbazing vast dat het comité zijn
doel heeft bereikt, mede dankzij de verhitte discussie over Zwarte Piet die het
land nu al twee jaar in zijn greep heeft. "Sint Nicolaas leeft als nooit
tevoren. De campagne tegen Zwarte Piet heeft een enorme tegenreactie
veroorzaakt. In het hele land melden mensen zich aan om Zwarte Piet te spelen
tijdens de intocht."

Minder gelukkig is de historicus met de venijnige toon van het debat. "Het is
allemaal zo onverzoenlijk. Als beide kampen bereid zijn om een beetje te geven
en een beetje te nemen, dan kan het feest op een prettige manier blijven
bestaan."

Als bijdrage aan een vruchtbaar debat schreef Booy een kleine geschiedenis van
Zwarte Piet, in de vorm van een brochure die deze week wordt meegezonden met het
kwartaalblad van het Nederlands Centrum voor Volkscultuur en Immaterieel
Erfgoed. Het is een soort handleiding voor een rustige decembermaand, in die zin
dat in het boekje de historische feiten op een rijtje worden gezet en een aantal
populaire theorieën over de herkomst van Zwarte Piet naar het rijk der fabelen
wordt verwezen. Dat laatste is hard nodig, stelt Booy: "Er wordt ontzettend veel
onzin over Zwarte Piet verkondigd."

Zo neemt de onderzoeker afstand van de folkloristen die menen dat de figuur
Zwarte Piet eeuwenoude wortels heeft en verwant is aan de boemannen uit
Midden-Europa die op hun beurt weer geënt zijn op Germaanse natuurgoden. "Die
mensen springen met het grootste gemak over een gat van eeuwen heen. Na de
reformatie is Sint Nicolaas in Nederland honderden jaren verbannen geweest uit
het openbare leven. Het feest werd in huiselijke kring nog wel gevierd, maar er
was geen sprake van dat de Sint zich daarbij door als duivels verklede kinderen
liet vergezellen, zoals dat voor de reformatie wel gebeurde. Hij deed alles
alleen. Van een ontwikkeling van de figuur Zwarte Piet is echt geen sprake."

Als uitvinder van Zwarte Piet noemt Booy Jan Schenkman, de Amsterdamse
onderwijzer die in 1850 een kinderboekje schreef met de titel Sint Nikolaas en
zijn knecht. Het is het eerste boek waarin naast de goedheiligman een donkere
dienaar opduikt, in de eerste editie nog in een eenvoudige pyjama-achtige
outfit, later in het kostuum van een Moorse page.

Schenkman had Sint Nicolaas een metamorfose laten ondergaan, zegt Booy. "Vanaf
het begin van de negentiende eeuw was Sint Nicolaas weer toegestaan. Hij was
toen wel een wat morsige man die naar deed tegen kinderen. De onderwijzer
Schenkman heeft het verhaal met een christelijk sausje overgoten en er weer een
keurige, deftige man van gemaakt."

In de ogen van tegenstanders van Zwarte Piet is Schenkman de gebeten hond, maar
dat is niet terecht, stelt Booy. "Uit andere teksten van Schenkman blijkt juist
dat hij niets van slavernij moest hebben. Hij was lid van de Maatschappij tot
Nut van 't Algemeen, die streefde naar afschaffing van slavernij en
slavenhandel."

In het verlengde daarvan zegt de historicus zich te kunnen voorstellen dat
mensen zich nu gekwetst voelen door de raciale karikatuur van Zwarte Piet, maar
het moet wat hem betreft ook duidelijk zijn dat het nooit de intentie kan zijn
geweest van de schepper om te discrimineren.

Los daarvan is Zwarte Piet volgens de onderzoeker onder invloed van de tijdgeest
voortdurend onderhevig geweest aan veranderingen. "Vanaf de jaren veertig is hij
lang neergezet als een dommige figuur, ook omdat er in Nederland nog weinig
mensen waren die daar moeite mee hadden. Dat veranderde in de jaren zeventig.
Vanaf dat moment heeft Zwarte Piet een enorme emancipatie doorgemaakt, net zoals
Sint Nicolaas steeds minder autoritair en moralistisch is geworden."

Die verandering zal niet stoppen. "Ik ben een groot liefhebber van Zwarte Piet,
maar ik heb er geen moeite mee als de zwarte schmink wordt vervangen door
roetvegen. Zolang de spelers maar onherkenbaar blijven. Dat is essentieel voor
het spel."

De brochure is op te vragen via http://immaterieelerfgoed.nl.

'Piet maakte een grote emancipatie door, en Sint werd minder autoritair'

LOAD-DATE: 10 September 2014

LANGUAGE: DUTCH; NEDERLANDS

GRAPHIC: Illustratie uit(1850) van Jan Schenkman, met voor het eerst een nog
naamloze donkere dienaar.
-

PUBLICATION-TYPE: Krant

JOURNAL-CODE: Het Parool


                    Copyright 2014 De Persgroep Nederland BV
                              All Rights Reserved

                              46 of 100 DOCUMENTS



                         De Twentsche Courant Tubantia

                           6 september 2014 zaterdag
          Achterhoek; Almelo; Enschede; Hengelo; Oldenzaal; Tubbergen;
                                      West

5 - actie voor Zwarte Piet

BYLINE: BERT JANSSEN

SECTION: RE-TWENTE

LENGTH: 412 woorden


Hengeloër Patrick Peezenkamp (40) wil dat Zwarte Piet niet van kleur verschiet.
Iedereen die hem steunt, moet volgende maand uit de luie stoel komen. Bericht
vanaf een dak.

door Bert Janssen

1Hoe ziet Zwarte Piet er volgens jou uit?

"Zwart, met rooie lippen, oorbellen en een mooi pak. Er gaan stemmen op om
Zwarte Piet te veranderen. Ze praten over bruine pieten of een andere kleur. Het
gaat nergens over. Zwarte Piet is altijd zwart geweest. En ik heb daar nooit
iemand over horen klagen. Ja, één iemand die met een T-shirt bij de intocht in
Amsterdam stond.

Ik ben bijna twintig jaar betrokken bij de Stichting Sint-Nicolaasaktie De Noork
in Hengelo. Die is bekend en werkt voor allerlei goede doelen. Nederland draait
helemaal door en is ziek. De traditie van Sinterklaas en Zwarte Piet moet zo
blijven. Die pakken ze ons niet af."

2Actie, harde actie?

"Zeker! Ik heb een bericht op mijn Facebook-pagina gezet. Dat is nu al meer dan
31.000 keer gedeeld. Ik roep iedereen op om in het geweer te komen. Laat het
niet bij woorden, kom uit de luie stoel! Ik ben bezig een demonstratie op touw
te zetten, door op 16 oktober massaal naar Den Haag te trekken. Die donderdag
bemoeit de Raad van State zich met deze materie. Te belachelijk voor woorden.
Nederland moet van zich laten horen, wij hebben al lang genoeg met ons laten
spelen. In België blijft Zwarte Piet gewoon Zwarte Piet."

3Vroeger werd je als kind bang gemaakt voor Zwarte Piet. Dat is toch ook anders
geworden?

"Er is maar een ding veranderd: Zwarte Piet zwaait niet meer met een roe. Hij
moet niet afschrikwekkend overkomen, maar kinderen vrolijk maken. Dat Zwarte
Piet zwart moet blijven, heeft ook niks met discriminatie te maken, maar met de
mooiste traditie van ons kinderfeest. En heel veel donkere mensen zijn het met
me eens. "

4De vorige keer dat ik je aan de telefoon had, zat je op dak. Ben je al aan het
trainen?

"Ha ha, nee. Ik werk bij de brandweer en heb een eigen dakdekkersbedrijf. Ik was
druk met een reparatie. Ik was niet aan het oefenen als Zwarte Piet."

5 Sint of piet?

"Ik speel beiden. Bij de intocht ben ik graag Zwarte Piet. Dan kun je onderweg
allerlei grappen met de kinderen uithalen. Dat is mooi om te doen. Bij
huisbezoeken en voor bedrijven ben ik Sinterklaas, haast altijd. Je kunt bij die
gelegenheden als Zwarte Piet wel een geintje uithalen, bijvoorbeeld de
afstandsbediening van de tv als telefoon aan je oor houden, maar Sinterklaas
heeft daar vaker het woord."

LOAD-DATE: 6 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: TT


                     Copyright 2014 Wegener NieuwsMedia BV
                              All Rights Reserved

                              47 of 100 DOCUMENTS



                                   Het Parool

                           6 september 2014 zaterdag

Toegeven, anders is Zwarte Piet passé

BYLINE: ANDREW MOSKOS

SECTION: Het Laatste Woord

LENGTH: 714 woorden


Zwarte Piet: Roetpiet lijkt beste oplossing om jaarlijkse discussie over racisme
te beëindigen


Onverkort vasthouden aan Zwarte Piet zoals we hem kennen, is niet verstandig
volgens Andrew Moskos. Straks zijn we hem nog voorgoed kwijt.

Geef de schuld niet aan politieke correctheid. Of aan Quincy Gario. Beschuldig
ook niet (fluisteren a.u.b.) de ondankbare allochtonen die niet begrijpen hoe
Niet-Racistisch Nederlanders zijn. Als je de Pietitie om Zwarte Piet te redden
hebt geliked op Facebook, gefeliciteerd! Dan is het bijna verdwijnen van Zwarte
Piet jouw schuld. Gelukkig krijgt het roetpietidee eindelijk draagvlak, anders
waren we Zwarte Piet voorgoed kwijt.



Laten we eens kijken naar het verhaal tot dusver. Een paar jaar geleden kwam de
anti-Zwarte Pietbeweging op door aan te geven dat er iets mis was met de met
cadeautjes strooiende feestclown met overdreven Afrikaanse kenmerken.

In plaats van even bedenktijd in te lassen om het te laten bezinken, besloot de
pro-Zwarte Pietgroep verontwaardigd een tegenbod te doen: nul komma nul procent
verandering.

Daar was de anti-Zwarte Pietbeweging niet van gecharmeerd. Ze hergroepeerde zich
en werd met het jaar sterker. Dankzij de steun van beroemdheden, journalisten,
rechters en zelfs de VN zag Zwarte Piets toekomst er (niet grappig bedoeld)
donker uit.

Dit komt allemaal doordat de pro-Zwarte Pietclub in plaats van de beste
Nederlandse eigenschappen - begrip en de gulden middenweg - liever de minst
aantrekkelijke Nederlandse karaktertrekken - koppigheid en eigenwijsheid - wil
laten zien. De stijfkoppen hadden zelfs het lef om te klagen dat ze het 'beu
waren om elk jaar dezelfde discussie te voeren'. Luister, als je niet bereid
bent om iets toe te geven in een onderhandeling, dan krijg je elk jaar dezelfde
discussie.

Het besluit van de Hema laat zien wat er gebeurt als we niets veranderen: dan
raken we Zwarte Piet helemaal kwijt. Als we in Nederland Zwarte Piet willen
redden (en dat willen de meesten), zullen we de tactiek moeten wijzigen.

De voorspelling die wij met Boom Chicago deden in 2013 in onze voorstelling,
Delete Zwarte Piet niet, was bezig uit te komen. Bedrijven omzeilen liever de
hele controverse dan dat ze worden betrapt aan de verkeerde kant. Als het
oer-Nederlandse Hema Zwarte Piet laat vallen, wie is dan de volgende? Albert
Heijn misschien? Bart Smit? De Pieten slingeren vast nog aan de touwen in de
Amsterdamse Bijenkorf dit jaar, maar we zijn slechts een persbericht verwijderd
van een ommekeer volgend jaar. Wanneer gaat de NOS het aantal Zwarte Pieten in
het Sinterklaas Journaal terugbrengen, veranderen of zelfs helemaal weglaten? In
2015 of 2016?

Gelukkig wordt de voor de hand liggende oplossing waar wij de laatste twee jaar
voor hebben gepleit, opgepakt. Met een kleine, bescheiden aanpassing kunnen we
de beweging die Zwarte Piet om zeep zal helpen stoppen. Met een kleine,
bescheiden aanpassing stoppen we de vermoeiende discussie voor eens en altijd.
Met een kleine, bescheiden aanpassing zullen alle bezwaren tegen Zwarte Piet
verdwijnen.

Weg met het donkerzwart geschminkte gezicht. Weg met de rode lippenstift. Bedek
zijn gezicht met roet. Omdat hij niet zwart is vanwege zijn ras, maar juist door
de schoorsteen is deze aanpassing logisch. Dit stopt de bezwaren en biedt
iedereen - van bedrijven, media, rechtbanken tot aan de burgemeester en mensen
die aanstoot nemen aan Zwarte Piet - een weg vooruit. Onze kinderen zullen je
dankbaar zijn. Want het gaat om hen, toch? (Hoewel het af en toe leek of de
discussie om de volwassenen ging).

Een andere suggestie, deze week aangekaart, was de introductie van witte
dienaren, die ook de Sint vergezellen. Dit is compleet onnodig, daar de Sint al
witte dienaren om zich heen heeft: Zwarte Pieten met roet op hun gezicht. Omdat
er hierdoor geen racistisch aspect meer is, hoeven we ook niet meer te praten
over dit probleem. Dat zou het allerbeste Sinterklaascadeau zijn.

www.HowToEndThePietDebate.nl gaat dieper in op de discussie. De politieke
comedyshow Delete Zwarte Piet niet zal in november weer te zien zijn in Boom
Chicago's Rozentheater.

Andrew Moskos

is mede-eigenaar van comedyclub Boom Chicago

De pro-Zwarte Pietclub toont alleen koppigheid en eigenwijsheid

Kinderen zullen je dankbaar zijn - om hen gaat het toch?

LOAD-DATE: 5 September 2014

LANGUAGE: DUTCH; NEDERLANDS

GRAPHIC: De Zwarte Piet aan wie mensen aanstoot nemen moet worden vervangen door
een roetpiet met zwarte vegen in het gezicht.
ANP
foto robin van lonkhuijsen/anp

PUBLICATION-TYPE: Krant

JOURNAL-CODE: Het Parool


                    Copyright 2014 De Persgroep Nederland BV
                              All Rights Reserved

                              48 of 100 DOCUMENTS



                               Eindhovens Dagblad

                            1 september 2014 maandag
                                   Eindhoven

Zwarte Piet kan nu nog niet verkleuren - De Sint moet roetpieten krijgen

BYLINE: JOEP CROLLA;E-MAIL: J.CROLLA@ED.NL

SECTION: REG_PLUS

LENGTH: 560 woorden


door Joep Crolla

e-mail: j.crolla@ed.nl

EINDHOVEN -   Zwarte Piet kan dit jaar niet van kleur verschieten, ook al is die
in sommige ogen 'fout.' Maar die 'foute' Piet staat nu eenmaal al op het
Sinterklaas-pakpapier dat te koop is bij Decoma, de Lieshoutse groothandel in
cadeauverpakkingen. Bij andere handelaren in inpakpapier is dat niet anders.

Pakpapier met Pieten, zo zwart als roet. Met kroeshaar, vuurrode lippen en grote
oorbellen. Fout, stelt het comite Zwarte Piet is Racisme. Fout volgens de
rechter, die zwarte Piet ziet als een negatieve typering van zwarte mensen. Fout
volgens een werkgroep van de Verenigde Naties. En niet correct volgens de
jongste voorstellen van Het Nederlands Centrum voor Volkscultuur en Erfgoed.
Want dat ziet al dit jaar liefst een Piet zonder oorbellen, rode lippen en
zonder kroeshaar.

Honderden rollen pakpapier (tweehonderd meter elk) werden in het voorjaar
besteld. En kort na die bestelling in België bedrukt. Bovendien zijn de eerste
bestellingen van winkeliers en bedrijven inmiddels al weer de deur uit. "De
pieten op het pakpapier van dit jaar lagen al rond Sinterklaas vorig jaar op de
tekentafels van ons grafisch ontwerpbureau", aldus Dave Adriaans van Decoma.

"En nog geen enkele klant heeft dit jaar gevraagd om Pieten-neutraal pakpapier.
Die kiest nog steeds de Zwarte Piet. Wat ons betreft is er met Sinterklaas maar
een de baas: Én dat is de klant."

Decoma noemt zich 'specialist in luxe verpakkingen en decoratiematerialen'. Of
het pakpapier om de Sinterklaascadeaus volgend jaar verandert vanwege 'De
Nationale Discussie over de Comprimis -Piet' kan Adriaans nog niet zeggen. "Ik
heb geen idee hoe die discussie verder gaat. We hebben de eerste gesprekken over
de Pietencollectie voor 2015 wel even uitgesteld. Maar voor de winter moeten we
weten waaraf en waaraan. Dan moeten we finale afspraken maken voor Sinterklaas
volgend jaar".

Adriaans noemt de discussie rond Piet ongelofelijk lastig. Meningen lopen wel
heel ver uiteen. De een pleit voor het afschaffen van de Piet omdat het neerkomt
op de terugkeer van de slavernij (VN-werkgroeplid Sheperd), de ander schreeuwt
moord en brand omdat een oeroude Nederlandse traditie te grabbel wordt gegooid.
Bij die traditie hoort een Zwarte Piet, zo heet het.

We staan open voor veranderingen. Maar welke veranderingen? Wie beslist?"

UTRECHT -   Om iedereen tegemoet te komen in de discussie rond Zwarte Piet, zou
de steun en toeverlaat van Sinterklaas met zwarte vegen geschminkt kunnen
worden. Dan ontstaat de zogeheten roetpiet.

Ook zouden er veel meer historische figuren in het gevolg van Sinterklaas mee
moeten lopen, zoals bijvoorbeeld matrozen, lakeien en soldaten. Dat was in het
verre verleden ook het geval.

Dat stellen directeur Ineke Strouken van het Nederlands Centrum voor
Volkscultuur en Immaterieel Erfgoed en Frits Booy, secretaris en
sinterklaasdeskundige van de Stichting Nationaal Sint Nicolaas Comité. Booy
maakte een essay onder de titel 'Het verhaal van Zwarte Piet Geschiedenis en
betekenis'. Dat verschijnt volgende week.

Booy doet uitvoerig uit de doeken wat de herkomst van Zwarte Piet is en zet de
feiten, beweringen en meningen op een rij. Tegelijkertijd vragen hij en Strouken
om meer wederzijds begrip en verdraagzaamheid. "We kunnen nu eenmaal niet
allemaal in elk opzicht onze zin krijgen", aldus Booy.

LOAD-DATE: 1 September 2014

LANGUAGE: DUTCH; NEDERLANDS

GRAPHIC: Dave Adriaans tussen het pakpapier met Zwarte Pieten. foto René Manders

PUBLICATION-TYPE: Krant

JOURNAL-CODE: ED


                     Copyright 2014 Wegener NieuwsMedia BV
                              All Rights Reserved

                              49 of 100 DOCUMENTS



                       Algemeen Nederlands Persbureau ANP

                        August 31, 2014 Sunday 11:16 AM

'Sint moet groter gevolg en roetpiet krijgen'

BYLINE: ROBERT VERKERK

SECTION: BINNENLAND

LENGTH: 335 words


ZWARTE PIET

N i e u w bericht, meer informatie

UTRECHT (ANP) - Om iedereen tegemoet te komen in de discussie rond Zwarte Piet,
zou de steun en toeverlaat van Sinterklaas met zwarte vegen geschminkt kunnen
worden. Dan ontstaat de zogeheten roetpiet. Ook zouden er veel meer historische
figuren in het gevolg van Sinterklaas mee moeten lopen, zoals bijvoorbeeld
matrozen, lakeien en soldaten. Dat was in het verre verleden ook het geval.

Dat stellen directeur Ineke Strouken van het Nederlands Centrum voor
Volkscultuur en Immaterieel Erfgoed en Frits Booy, secretaris en
sinterklaasdeskundige van de Stichting Nationaal Sint Nicolaas Comité. Booy
maakte een essay onder de titel 'Het verhaal van Zwarte Piet Geschiedenis en
betekenis'. Dat verschijnt volgende week.

Booy doet uitvoerig uit de doeken wat de herkomst van Zwarte Piet is en zet de
feiten, beweringen en meningen op een rij. Tegelijkertijd vragen hij en Strouken
om meer wederzijds begrip en verdraagzaamheid. ,,We kunnen nu eenmaal niet
allemaal in elk opzicht onze zin krijgen'', aldus Booy.

Beiden zien verschillende oplossingen die ervoor moeten zorgen dat Zwarte Piet
minder centraal komt te staan. ,,Om tegenstanders van Zwarte Piet tegemoet te
komen, zouden we de concessies kunnen doen dat Zwarte Piet zijn krulpruik
weglaat, zijn lippen niet te rood maakt en hij zijn gezicht met roetvegen donker
maakt. Er zouden ook andere blanke 'knechten' en functionarissen aan het gevolg
van Sinterklaas toegevoegd kunnen worden. Om niet herkend te worden, moeten ze
zich dan wel vermommen met pruiken, snorren en baarden of van ver komen.''

Strouken noemt als oplossing ook kleurpieten aan het gezelschap toe te voegen.
Het kleurrijke zou dan vooral moeten zitten in het haar en de kledij. ,,Overal
in het land zijn sinterklaasorganisaties aan het nadenken en experimenteren. Ik
heb het gevoel dat ze nog niet echt een oplossing hebben, want niemand wil er nu
al iets over zeggen. Maar ik denk dat wij in november veel verschillende
oplossingen gaan zien.''

LOAD-DATE: August 31, 2014

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2014 Algemeen Nederlands Persbureau ANP
                              All Rights Reserved

                              50 of 100 DOCUMENTS



                                 de Volkskrant

                           30 augustus 2014 zaterdag

Zwarte Piet is premodern en geen slaaf

BYLINE: MARC GILING IS VOORZITTER VAN DE STICHTING HET PIETENGILDE.

SECTION: Opinie en Debat; Blz. 31

LENGTH: 644 woorden


Zwarte Piet


De geschiedenis leert ons dat Zwarte Piet niet racistisch is maar uit ons
Germaanse verleden stamt.

Met het uitgelekte voornemen van de HEMA, om zo veel mogelijk de beeltenis van
Zwarte Piet van verpakkingen te schrappen, heeft de aanval op ons
Sinterklaaserfgoed zijn zoveelste dieptepunt bereikt. De HEMA heeft kennelijk
haast want de winkelketen wacht niet op de uitkomst van het hoger beroep dat
Stichting Het Pietengilde bij de Raad van State heeft ingesteld. De uitspraak
wordt in november verwacht. In het hoger beroep wordt de bevinding van de
Amsterdamse rechtbank dat de zwarte kindervriend een 'racistisch stereotype' uit
de slavernij zou zijn, aangevochten. Een blik in de geschiedenis van Zwarte Piet
toont het beeld van een mythische folklorefiguur die niets met slavernij te
maken heeft.



Want uit folkloreboekjes, zie bijvoorbeeld M.R. Bas, Zwarte Piet: discriminerend
of fascinerend? (2013), blijkt dat zowel Zwarte Piet als de schimmelruiter
Sinterklaas relicten uit ons Germaanse verleden zijn. Zij vertonen nog kenmerken
van een voorchristelijke midwinterrite waarin mannen in roetvermomming,
uitgerust met een roe en een zak, de overgang van winter naar lente naderbij
probeerden te brengen. Hen met de roe slaand en hun noten en vruchten
toewerpend, brachten zij jongeren symbolisch de vruchtbaarheid.

Vaak genoten ze bepaalde rechten, zoals het berispingsrecht en het steelrecht.
De schoorsteen was het kanaal waarmee de huiskamer in contact stond met de
godenwereld, en er werd geloofd dat de bebaarde god Wodan met diens brede mantel
tijdens de winterse heilige Twaalf Nachten op zijn achtbenige schimmel door de
lucht zweefde en via die schoorsteen de hooioffers van de mensen kwam ophalen.
Hij leek Sinterklaas wel.

Ook nu nog zijn er in Europa talloze varianten en restanten van dit volksgebruik
en -geloof te vinden. Het gaat meestal om ietwat opgewonden groepjes vermomde
(boe)mannen die zich van alles permitteren, die stelen en mensen (kinderen)
berispen, daarbij al dan niet optredend als begeleider van een religieuze
figuur.

Voorbeelden in Zwitserland zijn het Klausjagen en de Samichlaus met zijn zwart
geschminkte, gebrekkig pratende, zak- en roedragende Schmutzli; in Friesland het
Klazejaejen, op de Waddeneilanden de Klozems, Sunderums en Baanvegers, in de
Elzas de duistere Hans Trapp en in Duitsland de zak- en roedragende, duistere
Knecht Ruprecht.

En in het 16de-eeuwse Amsterdam had men in de aanloop naar 6 december de Zwarte
Klazen (Sunderklazen). De laatstgenoemden waren dus zwart, zochten naar stoute
kinderen en droegen een roe en een ketting. Ze leken Zwarte Piet wel.

We hebben het hier over gebruiken die van ruim vóór de VOC-tijd dateren.
Tegenstanders van Zwarte Piet roepen echter dat onze (peper)notengooiende en
roe- en zakdragende Zwarte Piet - die ooit ook een ketting droeg - een
herinnering aan de VOC-slavernij is. Kortom, hij is een racistisch stereotiep,
met zijn blanke baas op de schimmel. Volgens Zwarte Piet-tegenstanders ontsproot
Piet pas in de 19de eeuw aan het brein van de onderwijzer Jan Schenkman en
verwerd hij tot een soort Amerikaanse Blackface-figuur. Ergo, de zich zo op
traditie beroepende voorstanders van Zwarte Piet zouden iets recents verdedigen,
dat ook nog racistisch is.

Onze volksgeschiedenis leert ons echter iets heel anders. Waarom verdiepen de
tegenstanders zich niet in de folklore? Wie zal het zeggen. Met het aanstaande
hoger beroep stelt het Pietengilde zich teweer tegen die schadelijke,
oppervlakkige kritiek, en tegen het precedent dat de HEMA-actie wel eens zou
kunnen hebben.

Het Gilde hoopt niet alleen aan te tonen dat Zwarte Piet uit premoderne tijden
stamt en niet racistisch is, maar ook dat Piet nog vele jaren meekan. Én dat
Piet is geen slaaf. Daar is hij namelijk veel te oud voor.

Via schoorsteen stond huiskamer in contact met de godenwereld

LOAD-DATE: 29 August 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2014 De Persgroep Nederland BV
                              All Rights Reserved

                              51 of 100 DOCUMENTS



                                  De Telegraaf

                           28 augustus 2014 donderdag

Piet moet zwart blijven;
'Laf dat winkelbedrijven toegeven aan de wens van de minderheid'

BYLINE: Stols, Margo

SECTION: WatUZegt; Blz. 6

LENGTH: 659 woorden


Bedrijven als Albert Heijn, Bart Smit, Hema en Jamin hebben te kennen gegeven de
discussie over Zwarte Piet nauwgezet te volgen. En, indien nodig, hun
Sinterklaasassortiment hierop aan te passen. Deze opmerking alleen al doet de
gemoederen van de deelnemers aan De Stelling van de Dag hoog oplopen. Een
ongekend hoog aantal stemmers gaf zijn mening.

Een overgrote meerderheid van hen is het er dan ook niet mee eens dat winkels
producten aanpassen nu Zwarte Piet een omstreden figuur is. Een kwart van de
deelnemers vindt het wel logisch dat winkels nadenken over aanpassingen, omdat
ze immers geld moeten verdienen. Maar daarmee jagen ze degenen die Piet zwart
willen houden, duidelijk tegen zich in het harnas.

Marketingmisser  Een stemmer vindt de winkelbedrijven 'een stelletje meelopers',
een paar anderen noemen het 'laf ' dat de bedrijven ertoe neigen toe te geven
aan de wens van een minderheid. Iemand anders vindt het echt een
'marketingmisser' als winkels daadwerkelijk hun producten gaan aanpassen.  Het
domste wat je kunt doen als het grootste deel van de bevolking wel voor Zwarte
Piet is.

Een ander beschuldigt de winkeliers ervan het Sinterklaasfeest toch al te
bederven door in de zomer al de pepernoten in de schappen te leggen.Ruim
driekwart van de deelnemers zegt winkels die Zwarte Piet in de ban doen, te
willen boycotten.  Tientallen jaren hebben ze hun zakken gevuld met die spullen.
Gelukkig ben ik zelf een beetje handig in de keuken, dus ik ga daar niet meer
kopen.  Een ander, ironisch:  Ik ga nu juist alleen maar pepernoten kopen waar
een Zwarte Piet op staat, met oorringen. En een pofbroek.

Een enkeling zegt de aanpassing van de winkels wel een goed idee te vinden.  Een
winkel is een openbare plek. Als Nederland een tolerant land wil zijn, dan
moeten we de mensen die zich aan Zwarte Piet storen respecteren.

Er gaat misschien nog meer veranderen. Binnenkort komt er bijvoorbeeld een
boekje uit met teksten als 'Sinterklaasje kom maar binnen met je Piet', in
plaats van knecht. Een grote meerderheid van de stemmers vindt dit geen goed
idee. Ook zijn zij er geen voorstander van om kinderen op scholen dit soort
'neutrale' liedjes te laten zingen. Precies hetzelfde geldt voor het populaire
kinderprogramma 'Sinterklaasjournaal' van de publieke omroep.  Ook niet
aanpassen , vindt een overgrote meerderheid.

Geleidelijk  De grootwinkelbedrijven houden zich tot nu toe op de vlakte over de
metamorfose van Piet. Burgemeester Van der Laan liet al eerder weten dat het
uiterlijk van de vrienden van Sinterklaas bij de Amsterdamse intocht geleidelijk
zou gaan veranderen. Respondenten denken massaal toch dat ze zich nu al gaan
storen aan het mogelijk veranderde uiterlijk van Piet.

Ze denken evenwel dat het niet zo'n vaart zal lopen. Driekwart verwacht dat de
vriend van Sinterklaas toch gewoon altijd zwart zal blijven. Een derde van de
respondenten vindt wel dat de tegenstanders van Zwarte Piet het pleit hebben
gewonnen.

Iemand schrijft:  Ik ben in principe ook voor Zwarte Piet, maar de discussie is
door voorstanders gekaapt door racisten. Ik heb er geen zin in om als racist te
worden weggezet. Dus winnen de tegenstanders.  Een ander:  Zwarte Piet heeft
helemaal niets met discriminatie te maken.  Uit de vele reacties blijkt dat
degenen die Piet zwart willen houden, het vooral jammer vinden dat zo een
Nederlands feest wordt verpest.

Het mag duidelijk zijn dat al die stemmers Zwarte Piet nog niet willen opgeven.
Een overgrote meerderheid wenst voor zijn kinderen geen gekleurde Piet of een
Piet zonder zwart. Zwarte Piet blijft favoriet.  Ach , zo schrijft een stemmer
mismoedig,  het Sinterklaasfeest zal op deze manier wel verdwijnen en overgaan
in het kerstfeest.

Martine de Vente

Vandaag is er weer een Stelling van de Dag. U kunt er aan meedoen van 11.00 tot
15.30 uur via www.telegraaf.nl en www.wuz.nl

LOAD-DATE: 27 August 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2014 De Telegraaf
                              All Rights Reserved

                              52 of 100 DOCUMENTS



                       Algemeen Nederlands Persbureau ANP

                       August 27, 2014 Wednesday 7:41 AM

Zwarte Piet-jurist stopt ermee (2)

BYLINE: JUDITH JANSEN

SECTION: BINNENLAND

LENGTH: 254 words


ZWARTE PIET

N i e u w bericht, meer informatie

ROTTERDAM (ANP) - De jurist van de beweging tegen Zwarte Piet stopt ermee. De
50-jarige Frank King zegt dat woensdag in een interview in het AD. Hij wordt
gezien als het gezicht van de tegenbeweging en krijgt daardoor regelmatig
scheldkanonnades over zich heen. Bovendien kosten de werkzaamheden hem ,,een
enorme hoeveelheid tijd''.

King wordt vervangen door de blanke mensenrechtenadvocaat Wil Eikelboom. King,
zelf van Surinaamse afkomst, zegt dat hij liever had gezien dat een zwarte
advocaat het van hem over zou nemen. ,,Ik ben ook zwart. Ik ken de gevoelens.
Dat maakt uit bij zo'n zaak: het gaat ook over emoties.''

Hij is blij met wat hij bereikt heeft. ,,De rechter heeft klip en klaar
vastgesteld dat Zwarte Piet racistisch is en dat kan niemand meer negeren.
Zwarte Piet moet aangepast. De zwarte kleur moet weg. En het kroeshaar.''

De bestuursrechter oordeelde begin juli dat burgemeester Eberhard van der Laan
de vergunning voor de sinterklaasintocht opnieuw moet bekijken.

Volgens de rechtbank maakt de intocht met daarin een belangrijke rol voor Zwarte
Piet een inbreuk op het privéleven van zwarte mensen. Hoewel de knecht van de
goedheiligman voor veel mensen een sprookjesfiguur uit de kindertijd is, kan het
uiterlijk en het gedrag van Zwarte Piet leiden tot het beeld dat zwarte mensen
ondergeschikt en dom zijn, luidde het vonnis.

Frank King is ervan overtuigd dat het einde van Zwarte Piet is ingeluid. ,,Over
een paar jaar is er geen Zwarte Piet meer te bekennen.''

LOAD-DATE: August 27, 2014

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2014 Algemeen Nederlands Persbureau ANP
                              All Rights Reserved

                              53 of 100 DOCUMENTS



                                 de Volkskrant

                           27 augustus 2014 woensdag

HEMA zet Zwarte Piet de deur uit. In 2015

BYLINE: VAN ONZE VERSLAGGEEFSTER

SECTION: Ten Eerste; Blz. 12

LENGTH: 617 woorden


Voorstanders Zwarte Piet roepen op tot boycot winkelketen


Volgend jaar is er in de winkels van de HEMA geen enkele afbeelding van Zwarte
Piet meer te vinden. Dat blijkt volgens Het Parool uit een mail van
verkoopdirecteur Rob Heesen van de HEMA aan een klant. Het actiecomité Malle
Piet zou het bericht in bezit hebben.



Op sociale media roept het nieuws heftige reacties op. Tegenstanders van Zwarte
Piet zijn zeer verheugd over het voornemen, voorstanders roepen juist op tot een
boycot van de winkel, net als website GeenStijl. Op Twitter lieten PVV-leider
Geert Wilders en partijgenoot Martin Bosma van zich horen. 'Een volk dat voor
zeurallochtonen zwicht, zal meer dan Zwarte Piet verliezen', aldus de tweet van
Bosma.

Volgens Het Parool zijn de inkopen voor dit jaar al gedaan, maar liggen er in
2015 waarschijnlijk geen chocoladefiguren van Zwarte Piet in de HEMA-winkels. In
de mail zou worden betreurd dat alle artikelen mét afbeelding van Zwarte Piet
reeds zijn ingekocht.

HEMA zegt de discussie rond het mogelijk racistische karakter van Zwarte Piet op
de voet te volgen. 'Vooruitlopend op welke uitkomst dan ook, hebben we besloten
om voor dit jaar nog vast te houden aan Sint en Piet', aldus het concern. 'Wel
zijn enkele aanpassingen gedaan aan verpakkingen.'

HEMA bevestigt aan het ANP dat verkoopdirecteur Rob Heesen 'contact heeft gehad
met een klant die zich niet heeft voorgedaan als lid van een comité', waarmee
het bedrijf suggereert dat de mail daadwerkelijk bestaat. Het bedrijf wil verder
niet ingaan op de inhoud van de e-mail. HEMA zegt dat het 'officiële standpunt'
is dat voor 5 december alles is ingekocht. 'En over volgend jaar kunnen we nog
geen uitspraken doen.'

Grootwinkelbedrijven als HEMA, Bijenkorf, Albert Heijn en Bart Smit worstelen
met de uitmonstering van Zwarte Piet en de winkelinrichting in de
sinterklaastijd. De voorbereidingen voor de belangrijke verkoopperiode zijn
begonnen. Veel winkelketens zien in de discussie reden aanpassingen te
overwegen.

De middenstand is volgens fabrikanten van geschenkpapier nog niet zo ver om
Zwarte Piet al in de ban te doen. De bestellingen voor cadeaupapier met Sint én
Zwarte Piet komen gewoon binnen, bevestigt directeur Dave Adriaans van Decoma
Verpakkingen in Lieshout. 'We merken geen verandering in bestellingen van onze
klanten.'

De Bijenkorf zegt dat de klimpieten als vanouds de lichthal van de vestiging in
Amsterdam zullen sieren. Het uiterlijk van Zwarte Piet wordt volgens de
Bijenkorf aangepast in lijn met aanbevelingen van het Nederlands Centrum voor
Volkscultuur en Immaterieel Erfgoed (VIE). Hoe de Pieten er moeten uitzien
blijft echter onduidelijk. Het VIE pleit na onderzoek voor kleinschalige
experimenten en aanpassingen, onder meer in Amsterdam.

HEMA kwam al eerder in het nieuws met aandacht voor multiculturaliteit in het
assortiment. De Amsterdamse kunstinstelling Mediamatic verzon in 2008 El HEMA,
met halal rookworsten en het Arabische alfabet van chocola. De Nederlandse HEMA
was eerst boos, het bedrijf voelde niets voor zo'n speelse arabisering van zijn
Hollandse imago. 'Met juridisch geweld hebben ze geprobeerd onze plannen te
dwarsbomen', zei Willem Velthoven, medeoprichter van Mediamatic, destijds.

Maar de opvattingen zijn verschoven. 'Eerlijke chocolade'-producent Tony's
Chocolonely bracht een jaar later een kleine oplage van Arabische letters uit.
Daarna deed de HEMA er ook een proef mee: de letters waren in drie dagen
uitverkocht en de Arabische S en M werden opgenomen in het vaste
Sinterklaasassortiment. Sindsdien pakt het warenhuis ook het Suikerfeest groots
aan.

In de Amsterdamse Bijenkorf zullen de klimpieten als vanouds de lichthal sieren,
met aangepast uiterlijk

LOAD-DATE: 26 August 2014

LANGUAGE: DUTCH; NEDERLANDS

GRAPHIC: Zwarte Pieten in een filiaal van de HEMA.
Foto Valerie Kuypers / ANP

PUBLICATION-TYPE: Krant

JOURNAL-CODE: de Volkskrant


                    Copyright 2014 De Persgroep Nederland BV
                              All Rights Reserved

                              54 of 100 DOCUMENTS



                                   Metro (NL)

                           27 augustus 2014 woensdag

Rechtbank: Zwarte Piet is negatieve stereotypering

SECTION: nieuws; Blz. 7

LENGTH: 270 woorden


Zwarte Piet is kwetsend voor zwarte Amsterdammers en legt te veel de nadruk op
het slavernijverleden. Veel zwarte Amsterdammers voelen zich erdoor
gediscrimineerd en dat is een inbreuk op het privéleven van deze mensen. Zo
luidde de uitspraak van de bestuursrechter in de hoofdstad begin vorige maand.
Amsterdam moest de vergunning voor de intocht van 2013 daarom opnieuw onder de
loep nemen.

De Amsterdamse burgemeester Eberhard van der Laan had volgens de rechter bij de
organisatie van de intocht van Sinterklaas in 2013 beter naar de grieven van de
tegenstanders van Zwarte Piet moeten luisteren en die bezwaren mee moeten nemen
in zijn afweging.

De uitspraak volgde in een bodemprocedure die de tegenstanders hadden
aangespannen. Volgens hun juridisch adviseur Frank King heeft de rechter Zwarte
Piet `op juridisch vakkundige wijze de nek omgedraaid'.  De rechtbank en ook wij
hebben geschiedenis geschreven.

Volgens de bestuursrechter werkt Zwarte Piet een negatieve stereotypering van de
zwarte mens in de hand. Hoewel de knecht van de goedheiligman voor veel mensen
een sprookjesfiguur uit de kindertijd is, kunnen het uiterlijk en het gedrag van
Zwarte Piet leiden tot het beeld dat zwarte mensen ondergeschikt en dom zijn,
luidt het vonnis.

De rechter baseert zich op een recente uitspraak van het College voor de Rechten
van de Mens en een onderzoek van de gemeente. Uit dat onderzoek blijkt dat veel
zwarte Amsterdammers zich gediscrimineerd voelen door de geschminkte knecht. ANP

Actievoerder bij de Amsterdamse rechtbank begin vorige maand. / ANP

LOAD-DATE: 26 August 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Metro


                              Copyright 2014 Metro
                              All Rights Reserved

                              55 of 100 DOCUMENTS



                                     Spits

                           27 augustus 2014 woensdag

Commotie na pietenmail

SECTION: nieuws; Blz. 6

LENGTH: 460 woorden


HEMA zou Zwarte Piet volledig in de ban willen doen

AMSTERDAM  Een e-mail van verkoopdirecteur Rob Heesen aan een HEMA-klant over de
pietendiscussie leidt tot grote beroering over de rol van Zwarte Piet.

Op sociale media en in de politiek wordt heftig gereageerd op het uitgelekte
bericht als zou HEMA Zwarte Piet in de ban hebben gedaan. Op website GeenStijl
wordt opgeroepen tot een boycot. PVV-voormannen Geert Wilders en Martin Bosma
zetten zich via Twitter af tegen het vermeende pietenstandpunt van het concern.
Een volk dat voor zeurallochtonen zwicht, zal meer dan Zwarte Piet verliezen ,
aldus Bosma.

De HEMA-directeur schrijft in de e-mail dat vrijwel geen enkele Zwarte Piet meer
op de verpakking te zien zal zijn, zegt het actiecomité Malle Piet, dat het
bericht in bezit heeft. Verder zou worden betreurd dat alle artikelen mét
afbeelding van Zwarte Piet reeds zouden zijn ingekocht.

HEMA bevestigt dat Heesen  contact heeft gehad met een klant die zich niet heeft
voorgedaan als lid van een comité , waarmee het bedrijf suggereert dat de mail
daadwerkelijk bestaat. Het bedrijf wil verder niet ingaan op de inhoud van de
e-mail. HEMA zegt dat het 'officiële standpunt' is dat voor 5 december alles is
ingekocht.  En over volgend jaar kunnen we nog geen uitspraken doen.

Op Twitter wordt heftig gereageerd door voor- en tegenstanders. Via de hashtags
#HEMA en #BoycotHema, die beide trending topics zijn, wordt het concern
beurtelings geprezen en bekritiseerd. Ook worden volgers van sociale media
opgeroepen op het klantencontactformulier van de HEMA een mening te geven over
de pietendiscussie.

Ook de Bijenkorf, Albert Heijn (AH) en Bart Smit worstelen met de uitmonstering
van Zwarte Piet en de winkelinrichting in de sinterklaasperiode.

De voorbereidingen voor de belangrijke verkoopperiode zijn begonnen en zijn voor
vele winkelketens reden aanpassingen te doen. Wat die wijzigingen zijn, houden
zij echter voor zich. AH en Bart Smit zeggen geen onderdeel te willen worden van
het maatschappelijke debat over Zwarte Piet.

De middenstand is volgens fabrikanten van geschenkpapier nog niet zo ver om
Zwarte Piet in de ban te doen. De bestellingen voor cadeaupapier met Sint én
Zwarte Piet komen gewoon binnen, bevestigt directeur Dave Adriaans van Decoma
Verpakkingen in Lieshout.

Bijenkorf zegt dat de klimpieten als vanouds de lichthal van de vestiging in
Amsterdam zullen sieren. Het uiterlijk van Zwarte Piet wordt volgens de
Bijenkorf aangepast in lijn met aanbevelingen van Nederlands Centrum voor
Volkscultuur en Immaterieel Erfgoed. (ANP)

Zwarte Pietenpoppen, vorig jaar in een filiaal van de HEMA in de Haagse
binnenstad. FOTO: ANP

LOAD-DATE: 26 August 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Spits


                      Copyright 2014 BasisMedia BV / Spits
                              All Rights Reserved

                              56 of 100 DOCUMENTS



                       Algemeen Nederlands Persbureau ANP

                        August 26, 2014 Tuesday 12:11 PM

Winkelbedrijven worstelen met Zwarte Piet (3)

BYLINE: GERARD DEN ELT

SECTION: BINNENLAND

LENGTH: 348 words


N i e u w bericht, meer informatie

AMSTERDAM (ANP) - Grootwinkelbedrijven als HEMA, Bijenkorf, Albert Heijn (AH) en
Bart Smit worstelen met de uitmonstering van Zwarte Piet en de winkelinrichting
in de sinterklaasperiode.

De voorbereidingen voor de belangrijke verkoopperiode zijn begonnen en zijn voor
vele winkelketens reden aanpassingen te doen. Wat die wijzigingen zijn, houden
zij echter voor zich. AH en Bart Smit zeggen geen onderdeel te willen worden van
het maatschappelijke debat over Zwarte Piet.

HEMA zegt de discussie rond Zwarte Piet op de voet te volgen.

,,Vooruitlopend op welke uitkomst dan ook, hebben we besloten om voor dit jaar
nog vast te houden aan Sint en Piet'', aldus het concern. ,,Wel zijn enkele
aanpassingen gedaan aan verpakkingen''.

Het bedrijf gaat niet in op een claim van het Actiecomité Malle Piet dat
,,volgend jaar het hele assortiment Zwarte Piet-vrij zal zijn''. Initiatiefnemer
Marc Nelissen stelt dat de verkoopdirecteur van HEMA dat in een e-mail aan hem
zou hebben beloofd.

Volgens Nelissen, opsteller van het Malle Piet Manifest, zou HEMA positief staan
tegenover zijn initiatief om de Pieten voortaan in allerhande kleuren te
schminken. ,,Ik ben lelieblank, maar terugblikkend besef ik dat sommige mensen
zich gekwetst kunnen voelen door Zwarte Piet'', verduidelijkt Nelissen zijn
streven naar verandering.

De middenstand is volgens fabrikanten van geschenkpapier nog niet zo ver om
Zwarte Piet in de ban te doen. De bestellingen voor cadeaupapier met Sint én
Zwarte Piet komen gewoon binnen, bevestigt directeur Dave Adriaans van Decoma
Verpakkingen in Lieshout. ,,We merken geen verandering in bestellingen van onze
klanten.''

Bijenkorf zegt dat de klimpieten als vanouds de lichthal van de vestiging in
Amsterdam zullen sieren. Het uiterlijk van Zwarte Piet wordt volgens de
Bijenkorf aangepast in lijn met aanbevelingen van Nederlands Centrum voor
Volkscultuur en Immaterieel Erfgoed. Hoe de pieten er uit moeten zien, blijft
echter onduidelijk. Dat centrum pleit na onderzoek voor kleinschalige
experimenten en aanpassingen, onder meer in Amsterdam.

LOAD-DATE: August 26, 2014

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2014 Algemeen Nederlands Persbureau ANP
                              All Rights Reserved

                              57 of 100 DOCUMENTS



                             Noordhollands Dagblad

                           20 augustus 2014 woensdag
                              Dagblad Kennemerland

Heemskerk in actie voor Zwarte Piet

SECTION: Regio

LENGTH: 452 woorden


door Guusje Tromp   Rick Bekker start facebookpagina   'Zwarte Piet voor onze
kleine ezeltjes'

Heemskerk Als het aan een groot deel van de Heemskerkers ligt, lopen er bij de
komende sinterklaasintocht gewoon Zwarte Pieten naast Sinterklaas.

Een facebookactie voor het behoud van Zwarte Piet heeft binnen een dag veel
steun gekregen. Ruim 435 sympathisanten 'liken' de pagina gemaakt door de
Heemskerker Rick Bekker (22).

Bekker las afgelopen maandag in deze krant het artikel over de standpunten van
de sinterklaascomités wat betreft gekleurde Pieten. Beverwijk, Uitgeest en
Castricum zien het niet zitten om een optocht te organiseren met blauwe, gele en
paarse Pieten. Heemskerk wijst het voorstel niet af - maar zal daarmee ook niet
voorop lopen.

,,Opeens kwam het Zwarte Pietenprobleem erg dichtbij, vertelt Bekker. Zelf is
hij het niet eens met de tegenstanders die menen dat Zwarte Piet kwetsend is
voor veel zwarte mensen en te veel nadruk legt op het slavernijverleden. ,,Daar
heeft Zwarte Piet helemaal niets mee te maken. Nederland is al heel lang heel
tolerant. Het wordt tijd dat anderen ook eens tolerant worden naar Nederlanders.
We willen Zwarte Piet behouden voor onze kleine Heemskerkse ezeltjes.''

Onder een foto van het artikel verschenen op de facebookpagina 'je bent
Heemskerker als..' zo'n 125 reacties, veelal verontwaardigd over het voorstel
voor gekleurde Pieten, inclusief de 'Wegwijspiet'. Een enkeling stelt dat ze
haar dochters dan maar moet 'inlichten' omdat ze er klaar mee is. Maar ook zijn
er mensen die vinden dat mensen niet zo moeilijk moeten doen over veranderingen:
,,Gewoon Bonte Piet, alle kleurtjes is ook leuk.''

Het onderwerp roept veel emoties op. Reden voor Bekker om de facebookpagina
'Heemskerk wil 'Zwarte' Piet' aan te maken.

,,Landelijke facebookpagina's voor het behoud van Zwarte Piet hebben nog niet
veel bereikt. Wij als Heemskerkers willen hier als eerste succes mee behalen op
lokaal niveau. Tegenstanders van Zwarte Piet zijn al lang en te lang aan het
woord geweest, nu wordt het eens tijd dat wij ons gaan laten horen voor foute
beslissingen een gat in onze cultuur slaan', aldus de actiesite.

Is augustus niet een beetje vroeg voor een actie over Zwarte Piet? ,,Als we er
in november mee zouden starten, is het waarschijnlijk al te laat. Dan zijn de
zaken rond de intocht en het sinterklaasfeest al geregeld.''

Tot wanneer de actie loopt en wat hij met de steunbetuigingen gaat doen, heeft
Rick Bekker nog niet besloten. ,,Maar het komt sowieso onder de aandacht van het
sinterklaascomité. Daarom hoop ik via Facebook zoveel mogelijk steun te krijgen
van de Heemskerkers.''

LOAD-DATE: 19 August 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HDC_Noordholland


             Copyright 2014 HDC Media B.V. / Noordhollands Dagblad
                              All Rights Reserved

                              58 of 100 DOCUMENTS



                                 de Volkskrant

                            18 augustus 2014 maandag

[Zwarte Piet Wanneer er geen Zwarte Piet in traditi...]*

SECTION: Opinie en Debat; Blz. 23

LENGTH: 825 woorden


Zwarte Piet

Wanneer er geen Zwarte Piet in traditionele vorm meer mag deelnemen aan een
kinderfeest, maar witte mensen roetvegen in hun gezicht moeten krijgen, mogen
zwarte mensen dan nog wel meedoen als Zwarte Piet of moeten zij dan meelstrepen
in hun gezicht krijgen? Of mogen zwarte mensen helemaal geen Zwarte Piet meer
zijn? En is dat dan geen discriminatie?

Kan er geen eurocommissaris worden benoemd of, liever nog, een vaste
Kamercommissie die zich over dit dilemma buigt? Of nog beter, kan een politieke
partij hiervan een kroonjuweel maken en meenemen in het verkiezingsprogramma?
Dan kan ik me eindelijk weer richten op de echte problematiek in de wereld.

Arie Donders, Zwolle

Fatsoenlijke prijs

Er bestaat in Nederland geen vrije markt. De supermarkten leggen de boeren de
prijzen op die zij wensen te betalen. Zij kunnen de Russische boycot aangrijpen
om lagere prijzen op te leggen, maar ze kunnen dat ook laten. De consumenten
kunnen 'solidair' goedkope Nederlandse waar kopen, maar ze kunnen ook gewoon de
prijs betalen die zij een maand geleden betaalden. Zo simpel is dat.

Dat de boeren niet meer alles kwijt kunnen wat zij produceren, daar kunnen we
niets aan doen, maar we kunnen ze wel een fatsoenlijke prijs geven voor hun
producten.

Ad Williams, Diemen

Geworteld in een stam

Aleid Truijens verbaast zich dat een hoogopgeleide vrouw met een goede baan,
thuis in de digitale wereld, gewend aan publiciteit, ooit zelfs te gast bij Pauw
& Witteman, niet in de gaten heeft wat de impact van een tweetje kan zijn (Ten
eerste, 15 augustus).

Yasmina Haifi heeft in veler ogen een domme zet gedaan, maar in de ogen van
mogelijk nog veel meer mensen heeft ze niets anders gedaan dan haar loyaliteit
betuigen door partij te kiezen in een door blinde haat gevoed conflict dat al
heel lang bestaat.

Het is gebruikelijk dat ook hoogopgeleide mensen de grootste domheden en
wreedheden begaan omdat ze zich geworteld voelen in een stam, een volk. Iedereen
kent voorbeelden. Aleid Truijens is een hoogopgeleide, oprechte vrouw met naar
mijn mening het hart op de goede plaats - geworteld in een andere stam dan
Yasmina Haifi.

Hans Münstermann, Amsterdam

Het leven is rot

In de Volkskrant van 15 augustus schrijft Luc Mastenbroek de quote 'Life's a
Bitch and then you die' toe aan de rapper Nas. Diens nummer mag dan, zoals hij
schrijft 'een absolute hiphopklassieker zijn', Nas de quote zelf toeschrijven is
wel een beetje erg veel eer. Want Life's a Bitch (and then you Die) is de
hedendaagse titel van het lied The World is Hard, de Engelse vertaling (door
Marc Blitzstein) van Bertold Brecht's Erster Dreigroschenfinale uit de
Dreigroschenoper: 'Life's a bitch, and then you die. So you must see, that is
why...the world is hard and so am I'. Sterker nog, Brechts stuk is gebaseerd op
The Beggar's Opera van John Gay, en de Engelse vertaling van Brecht grijpt terug
uit een regel van Gay namelijk 'Life is dung, then follows death'. Gay schreef
zijn stuk in 1728.

Natasha Gerzon, Balkbrug

Crowdsurfen

In de Volkskrant van 16 augustus zag ik bij de reportage over Lowlands een foto
van een crowdsurfer. Deze foto schoot mij in het verkeerde keelgat. Crowdsurfen
is verboden op veel festivals, ook op Lowlands. Dit is verboden omdat het een
gevaar oplevert voor mensen die er niet op bedacht zijn.

Begin juli bezocht mijn dochter het festival Graspop. Daar vonden mensen het
nodig om, ondanks het verbod, ook te gaan crowdsurfen. Ze kreeg van de
crowdsurfer een trap in haar oog. Dit heeft een netvliesloslating van meer dan
50 procent veroorzaakt. Inmiddels heeft ze een zware operatie ondergaan. Ze moet
nu afwachten hoeveel zicht ze uiteindelijk terug zal krijgen. De crowdsurfer is
in de massa verdwenen.

Hellen Boos-De Jong, Abcoude

Dorpsdrama

Nederlandse media zijn terughoudend in het vermelden van de volledige naam van
verdachten in strafzaken. Ook in de berichtgeving over het 'dorpsdrama' in Sint
Nicolaasga (Ten eerste, 16 augustus) wordt een van poging tot doodslag verdachte
vrouw niet bij haar achternaam genoemd. Maar het artikel bevat zo veel
persoonlijke informatie, dat dit nauwelijks nog te rijmen valt met het principe
dat de privacy van verdachten bescherming geniet.

De echtgenoot van de verdachte is jonkheer Tjalling van E., telg van een
adellijke familie die al sinds de 17de eeuw een landgoed rond Sint Nicolaasga
bezit waarop inmiddels een vakantiepark ligt. Zelf wonen de jonkheer en zijn
vrouw Anneke in een boerderij, 'De Strooien hut' geheten. Met deze gegevens en
Google vergt het drie tellen om de identiteit van de verdachte te achterhalen.
Veel andere media hebben zich dan ook de moeite van anonimisering bespaard.
Wanneer het de Volkskrant ernst is dat zij de persoonlijke levenssfeer van
verdachten wil beschermen, wordt dat wat potsierlijk door een achternaam
achterwege te laten maar verder zonder schroom tal van herleidbare details op te
nemen.

Jan-Willem Wits

* Vervangende titel / Replacement title

LOAD-DATE: 17 August 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2014 De Persgroep Nederland BV
                              All Rights Reserved

                              59 of 100 DOCUMENTS



                                 AD/Groene Hart

                           16 augustus 2014 zaterdag

`Gouda kan het verschil maken'

BYLINE: Anne kompagnie

SECTION: Regio - Groene Hart; Blz. 21

LENGTH: 647 woorden


gouda | Het binnenhalen van de nationale sinterklaasintocht in Gouda werd door
burgemeester Schoenmaker gevierd als een triomf voor de stad. Inmiddels liggen
de kaarten heel anders: de tegenstanders van Zwarte Piet zijn deels in het
gelijk gesteld door de rechtbank, in Amsterdam wordt gewerkt aan Zwarte Piet
2.0, zonder zwarte stereotyperingen. Voor- en tegenstanders doen een beroep op
Schoenmaker. ,,Hij kan dit jaar het verschil maken.''


                Voor- en tegenstander Zwarte Piet leggen druk op burgemeester


De mailbak van het Pietengilde waar Marc Giling zitting in heeft, stroomt de
laatste dagen weer over van mensen die boos zijn, gefrustreerd. ,,Maar meer nog
dan dit alles: verbijsterd,'' stelt Giling.

Voor hemzelf geldt dat zeker: de uitspraak van de rechtbank vorige maand én de
beslissing van burgemeester Eberhard van der Laan om het uiterlijk van Zwarte
Piet aan te passen, zijn volgens Giling `volkomen absurd'. ,,Veel Nederlanders
zijn bang dat dit de doodsteek is voor Zwarte Piet. Ik zou burgemeester Milo
Schoenmaker dan ook dringend adviseren om op te staan voor die mensen, die wél
gewoon deze eeuwenoude traditie op een zelfde onschuldige, vrolijke manier
willen voortzetten.''

Schoenmaker is binnenkort aanwezig bij het overleg met minister Lodewijk Asscher
en de NTR over de toekomst van het feest. ,,Daar kan hij zijn stem laten horen.
92 Procent van de Nederlanders wil dit prachtige, inheemse feest - dat al
dateert van ver voor de tijd van slavernij - behouden. Als ik de mails bekijk,
heeft burgemeester Van der Laan voor veel Nederlanders volkomen afgedaan na deze
knieval. Hij wordt volledig afgebrand. Schoenmaker kan dat voorkomen en het
verschil maken door wél te staan voor een feest, dat nooit een greintje racisme
in zich heeft gehad.''

Volgens Giling is Zwarte Piet alles behalve een onderdanig figuur. ,,Nooit
geweest ook. Hij was het, die in een tijd waarin kerk en staat geen kritiek
duldden opstond om misstanden aan de kaak te stellen, hij stond voor burgelijke
ongehoorzaamheid. Dat maakte hem van meet af aan ook zo populair onder de
bevolking. Ik wil gerust openstaan voor ieders gevoel, voor elke mening, maar er
wordt gesmeten met feiten over het koloniale verleden die niets van doen hebben
met dit prachtige feest. Ik hoop dat de burgemeester in Gouda wijs genoeg is om
dat in te zien.''

Zwarte Piet staat voor racisme, en racisme moet met wortel en al worden
uitgeroeid.

Barryl Biekman - die samen met medestanders een rechtszaak tegen de stad
Amsterdam aanspande om Zwarte Piet in de stad te verbieden - stelt dat
burgemeester Milo Schoenmaker geen enkele andere keuze heeft dan Zwarte Piet
buiten de deur houden. ,,Geleidelijk afbouwen? Zwarte Piet blauw verven? Dat
zijn allemaal non-oplossingen. Hij blijft symbool staan voor een onderdanige
knecht, nog wel gekleed in het uniform van Spaanse edelmannen, die ooit
verantwoordelijk waren voor de genocide op de plantages. Dat hij kwetsend kan
zijn voor zwarte mensen is inmiddels bekend en erkend door een rechtbank: elke
burgemeester die dat nu naast zich neerlegt, gaat met voorbedachten rade te
werk.''

Ook Biekman benadrukt dat Schoenmaker het verschil kan maken. ,,Niet alleen
Nederland kijkt straks naar Gouda, maar inmiddels ook het buitenland.'' Biekman
stelt dat ze een uitstekend alternatief heeft voor Zwarte Piet, waaraan geen
mens zich zal storen. ,,Wat is er leuker dan clowns? Elk kind is daar toch gek
op? Als de Goudse burgemeester in het landelijk overleg voor elkaar kan krijgen
dat piet vervangen wordt door clowns, dan wordt de intocht iets waar de stad -
wit en zwart - echt trots op kan zijn.''

Biekman hoopt dat iedere gemeente goed nadenkt over de invulling van het feest.
,,Negeren is geen optie. Ik heb hier 37 jaar voor gestreden, nu heeft de
rechtbank ons in het gelijk gesteld. U mag gerust weten: dat was de mooiste dag
van mijn leven.''

LOAD-DATE: 15 August 2014

LANGUAGE: DUTCH; NEDERLANDS

GRAPHIC: § Marc Giling: `Nederland rouwt om Zwarte Piet.' PRIVÉfoto | © Barryl
Biekman: `Aan clowns kan geen mens zich storen.' FOTO ad |

PUBLICATION-TYPE: Krant

JOURNAL-CODE: ADGH


                    Copyright 2014 De Persgroep Nederland BV
                              All Rights Reserved

                              60 of 100 DOCUMENTS



                                NRC Handelsblad

                            15 augustus 2014 vrijdag

'De lol is eraf als je ziet dat ome Jan Zwarte Piet is'

BYLINE: Door onze redacteuren Yasmina Aboutaleb en Anne Vegterlo

SECTION: Binnenland; Blz. 4

LENGTH: 597 woorden


Vier vragen over

Zwarte Piet

Amsterdam vindt dat niet de gemeente, maar de overheid moet beslissen over
Zwarte Piet. Ze gaat in beroep tegen een oordeel van de rechtbank.

Amsterdam. Burgemeester Eberhard van der Laan wil niet de rol van
,,zedenmeester" op zich nemen. Zo lichtte hij gisteren zijn besluit toe dat de
gemeente in hoger beroep gaat tegen het besluit van de rechtbank over de
Sinterklaasintocht. De bestuursrechter vond dat de gemeente bij de intocht van
vorig jaar te weinig rekening had gehouden met de gevoeligheden van mensen die
Zwarte Piet racistisch vinden en hen herinneren aan het slavernijverleden. Van
der Laan vindt het, in tegenstelling tot de rechter, niet de taak van de
burgemeester om vooraf inhoudelijk over evenementen te oordelen, maar een taak
van de rijksoverheid. In navolging van Amsterdam wil minister Lodewijk Asscher
(PvdA) een landelijk overleg, zo meldt Trouw.

1 Drijft dit de voor- en tegenstanders niet verder uit elkaar?

Dat risico is aanwezig, erkende de burgemeester gisteren. Toch denkt hij niet
dat dat zal gebeuren, omdat er gewerkt wordt aan een verandering van Zwarte Piet
. ,,Er zijn allerlei overleggen geweest met de NTR (die de Sinterklaasintocht
jaarlijks op tv brengt) en het Sinterklaascomité. De inzet is te komen tot een
Sinterklaasfeest voor iedereen. Het Sinterklaascomité bereidt met veel
integriteit de intocht voor", zei de burgemeester.

2 Wat betekent dit voor de figuur Zwarte Piet?

Bij de intocht vorig jaar droeg Zwarte Piet geen gouden oorringen meer en hadden
niet alle Pieten kroeshaar. De komende vier jaar wordt Zwarte Piet verder
ontdaan van negroïde kenmerken, zei Van der Laan gisteren. Wat dit precies
inhoudt, wilde hij nog niet zeggen. De kans is aanwezig dat de kleur van Zwarte
Piet niet verandert. ,,Zwarte Piet zal, ondanks dat sommigen centrale verwarming
hebben, nog steeds door de schoorsteen komen om cadeautjes te brengen", aldus
Van der Laan. Bovendien moet Zwarte Piet zijn vermomming houden. ,,Als mensen
zeggen: hé, dat is Ome Jan, dan is de lol eraf."

3 Hoe zijn de reacties op het besluit van de burgemeester?

Niet iedereen zal tevreden zijn, beseft Van der Laan. ,,Het Sinterklaascomité
moet laveren tussen de mensen die vinden dat Zwarte Piet moet blijven en de
mensen die vinden dat hij moet verdwijnen."

Kunstenaar Quinsy Gario is één van de grote tegenstanders van Zwarte Piet. Hij
vindt dat Van der Laan de tegenstanders te weinig tegemoet komt: ,,Hiermee zegt
de gemeente en het Sinterklaascomité: we luisteren wel, maar uiteindelijk doen
we toch wat we zelf willen." Het aangepaste uiterlijk is volgens Gario niet
genoeg: ,,De negroïde kenmerken verdwijnen niet volledig. Op deze manier is het
nog steeds geen feest voor iedereen."

Ook de voorstanders van Zwarte Piet zijn het niet eens met de beslissing. Nog
dagelijks tekenen mensen de zogeheten 'Pietitie' op internet. Zij vinden dat
Zwarte Piet moet blijven. ,,Echt belachelijk dat hieraan toegegeven wordt", was
één van de reacties.

4 Hoe gaat het nu verder?

,,Ik hoop vurig dat ik u hier niet meer over zal spreken", zei de burgemeester
gisteren, ,,Hoe belangrijk het onderwerp ook is." Hij vindt dat de discussie
over Zwarte Piet een maatschappelijke is en landelijk moet worden gevoerd. ,,De
Sinterklaastraditie reikt verder dan onze gemeentegrenzen." Daarnaast komt
Zwarte Piet ook op scholen en bedrijven en liggen er allerlei
Sinterklaasproducten in de winkels, stelde de burgemeester.

Of Van der Laans wens ingewilligd wordt, ligt aan het hof. Dat zal oordelen over
het hoger beroep. Wanneer het dient, is nog onbekend.

LOAD-DATE: 15 August 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2014 NRC Media B.V.
                              All Rights Reserved

                              61 of 100 DOCUMENTS



                                 de Volkskrant

                            15 augustus 2014 vrijdag

Zwarte Piet krijgt ander uiterlijk

BYLINE: VAN ONZE VERSLAGGEVER JORIS ZWETSLOOT

SECTION: Ten Eerste

LENGTH: 851 woorden


Na twee jaar heftig debat lijkt het pleit beslecht: Zwarte Piet gaat er anders
uitzien. Hoe, daarover zal nog veel worden gesteggeld. Hij moet in elk geval
zijn 'negroïde stereotypering' kwijtraken.


Het uiterlijk van Zwarte Piet gaat definitief veranderen. Dit hebben de
burgemeester van Amsterdam, Eberhard van der Laan, en vicepremier Lodewijk
Asscher afgesproken met het Amsterdams Sinterklaascomité en de NTR, die de
landelijke Sinterklaasintocht uitzendt.

Zwarte Piet moet in de woorden van Van der Laan 'zijn negroïde stereotypering'
kwijtraken en ook geen onderdanig gedrag meer vertonen. 'Misschien wordt Zwarte
Piet wel de CEO van Sinterklaas.'



Hiermee reageert Van der Laan op een uitspraak van de rechter begin juli. Die
had bepaald dat Van der Laan bij het afgeven van de vergunning voor de
Sinterklaasintocht in Amsterdam afgelopen jaar onvoldoende had meegewogen dat
Zwarte Piet kwetsend is voor sommige Amsterdammers.

Tegenstanders van Zwarte Piet hadden het proces aangespannen. Zij vinden de
figuur racistisch en een overblijfsel uit het slavernijverleden. De voorstanders
van Piet zijn net zo fanatiek. Zij zien de rechtszaak als een aanval op de
Nederlandse cultuur. Voor politici is de discussie daarom een mijnenveld. Tot nu
toe kozen ze ervoor zich er niet mee te bemoeien, maar gisteren brak Van der
Laan met die gewoonte.

Hij ging wel in hoger beroep tegen de uitspraak van de rechter. Van der Laan is
van mening dat de burgemeester alleen verantwoordelijk is voor de openbare orde
en veiligheid. 'De inhoudelijke invulling is aan de organisatie. We bemoeien ons
ook niet met de kleding op de Canal Parade. De burgemeester moet geen
zedenmeester worden.' Bovendien vindt hij dat de discussie landelijk moet worden
gevoerd.

Hoe de nieuwe Zwarte Piet eruit komt te zien, is niet bekend. Om de raciale
stereotypering kwijt te raken wordt het een echte schoorsteenpiet, zei Van der
Laan wel alvast. 'Of dat zwarte vegen betekent, mag je zelf invullen.' De
concrete aanpassingen worden bepaald door het Amsterdamse Sinterklaascomité en
de NTR.

Volgens programmamaker Anous-ha Nzumé is het de zwarte kleur die een verkeerde
associatie oproept. 'Het effect van de donkere kleur op de beeldvorming van
kinderen is enorm. Ze zien Zwarte Piet niet als iets slechts, maar roepen wel:
'kijk, Zwarte Piet', wanneer ze een donker persoon zien.' Nzumé is voor neutrale
Pieten. Het liefst in veel verschillende kleuren.

De roetvegen waar Van der Laan op zinspeelt zijn volgens Nzumé een goede eerste
stap, maar de voorzitter van het Sint Nicolaasgenootschap, Jan van Wijk, vindt
het idioterie. 'Als wij alle cultuuruitingen moeten aanpassen omdat een
marginale groep er een verkeerd gevoel bij heeft, blijft er weinig over. Doe wat
aan je eigenwaarde en kom niet aan een kinderfeest.'

Het Sint Nicolaasgenootschap krijgt bijval van het Pietengilde, dat woensdag op
inhoudelijke gronden beroep aantekende tegen de rechterlijke uitspraak. Het
zwart hoort volgens voorzitter Marc Giling bij de eeuwenoude Europese traditie
van het midwinterfeest. 'De associatie met het slavernijverleden is gebaseerd op
een slecht geïnformeerd gevoel.'

De anti-Pietenstichting Nederland Wordt Beter vindt dat je niet kan volhouden
dat Zwarte Piet een kwelgeest is, zegt een woordvoerder. 'Zwarte Piet ziet er
gewoon uit als de donkere mensen uit het stripboek Kuifje in Afrika van jaren
geleden. We willen daar vanaf.'

Premier Rutte keek vorig jaar steeds verbaasd op, geïrriteerd bijna, als hem
weer de vraag werd gesteld: vond hij niet dat het tijd was om Zwarte Piet van
kleur te laten verschieten? Helemaal niet, was steeds zijn reactie. 'Zwarte Piet
is zwart en dat kan ik niet veranderen. Zo heet hij nu eenmaal.' En: 'Hoed je
voor het land waar de politiek daar vergaande opmerkingen over heeft.'

Hoe is in dat licht te verklaren dat vicepremier Lodewijk Asscher nu opeens toch
het voortouw lijkt te nemen? De afgelopen weken is Asscher 'om inspiratie op te
doen' in Amsterdam aangeschoven bij het overleg in de hoofdstad over de rol van
Zwarte Piet. Hij meent nu dat die wel degelijk moet veranderen. Wat is er
veranderd? 'Minister Asscher heeft gemerkt dat de discussie eigenlijk gaat over
discriminatie en het koloniaal verleden', aldus zijn woordvoerder desgevraagd.
'Dat raakt mensen emotioneel. Het doel is dat iedereen plezier kan beleven aan
het sinterklaasfeest.'

Namens premier Rutte wil de rijksvoorlichtingsdienst niets weten van een draai.
'Rutte vindt dat de discussie vooral in de samenleving gevoerd moet worden.
Asscher zorgt er nu voor dat dat gebeurt.'

Asscher wil binnenkort met organisaties om tafel die betrokken zijn bij het
sinterklaasfeest. Hij denkt daarbij in eerste instantie aan de landelijke
intocht van Sinterklaas en aan de publieke omroep die de nationale intocht
uitzendt. Hij wil uitdrukkelijk geen nationale richtlijnen opleggen over de
toekomst van Zwarte Piet, maar wil dat de betrokken organisaties samen tot een
oplossing komen.

Ineens is Zwarte Piet politieke zaak

Eberhard van der Laan Burgemeester van Amsterdam

Misschien wordt Zwarte Piet wel de CEO van Sinterklaas

LOAD-DATE: 14 August 2014

LANGUAGE: DUTCH; NEDERLANDS

GRAPHIC: Zwarte Piet wordt een echte schoorsteenpiet. Of dat zwarte vegen
betekent mag je zelf invullen.
Foto's ANP

PUBLICATION-TYPE: Krant

JOURNAL-CODE: de Volkskrant


                    Copyright 2014 De Persgroep Nederland BV
                              All Rights Reserved

                              62 of 100 DOCUMENTS



                                   Metro (NL)

                            15 augustus 2014 vrijdag

Ander uiterlijk voor Zwarte Piet

SECTION: nieuws; Blz. 9

LENGTH: 460 woorden


Sinterklaas. Het uiterlijk van Zwarte Piet zal worden aangepast, maar hoe hij
eruit komt te zien, is niet duidelijk. Dat wordt deze winter duidelijk tijdens
de intocht.

Zwarte Piet moet en zal door de schoorsteen, ook al hebben veel Amsterdammers
centrale verwarming. Het was een omfloerste manier waarop burgemeester Van der
Laan gisteren antwoordde op de vraag of Zwarte Piet zwart zal blijven. De
gemeente gaat de uitspraak van de bestuursrechter over Zwarte Piet van begin
juli aanvechten. Van der Laan gaat in beroep bij de Raad van State tegen de
beslissing dat hij de vergunning voor de Sinterklaasintocht van 2013 opnieuw
moet bekijken.

Hoe Zwarte Piet er precies uit komt te zien is niet duidelijk. Dat wilde de
burgervader gisteren niet bekend maken.  De negroïde stereotypering verdwijnt.
Zaken die refereren aan het slavernijverleden zullen verdwijnen , stelde Van der
Laan.

Wanneer Sinterklaas komende winter aankomt in Amsterdam, zal duidelijk worden
hoe het uiterlijk van piet is veranderd. In eerste instantie zullen enkele
pieten een transformatie ondergaan. Geleidelijk zullen de veranderingen dan
verder worden doorgevoerd. Sinds vorig jaar dragen de pieten al geen oorbellen
meer en gedragen zij zich niet meer onderdanig. Sinterklaas moet volgens Van der
Laan weer een feest voor iedereen worden.

De burgemeester vindt echter dat de discussie over Zwarte Piet moet worden
gevoerd in de samenleving en niet in de rechtszaal.  Het is veel meer dan een
juridische discussie.  Bovendien is het volgens Van der Laan niet enkel een
Amsterdams feest, maar een landelijke traditie.  Overal in het land vinden
Sinterklaasintochten plaats en gaan Sint en Piet op bezoek op scholen en in
buurthuizen.

Daarnaast wil hij zich niet mengen in de discussie over de inhoud van
evenementen.  Dan kom ik in de rol van zedenmeester terecht. Andere
festiviteiten in de stad zijn wellicht ook voor sommigen grievend. Denk aan de
Gay Pride of Koningsdag. Niet alle Amsterdammers zijn bijvoorbeeld
koningsgezind.

De rechter oordeelde dat Van der Laan zorgvuldiger had moeten zijn bij de
verstrekking van de vergunning voor de Sinterklaasintocht in 2013. Hij had beter
naar de grieven van de tegenstanders van Zwarte Piet moeten luisteren,
concludeerde de rechtbank. Die stelde dat Zwarte Piet kwetsend is voor veel
zwarte Amsterdammers en te veel nadruk legt op het slavernijverleden.

Een van de gesprekspartners is de organisatie Nederland Wordt Beter, een
tegenstander van Zwarte Piet. De stichting  betreurt  het dat de burgermeester
in beroep gaat, maar ziet hierin geen reden het overleg met hem te staken.

Burgemeester Eberhard van der Laan tijdens de vorige intocht. / ANP

LOAD-DATE: 14 August 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Metro


                              Copyright 2014 Metro
                              All Rights Reserved

                              63 of 100 DOCUMENTS



                       Algemeen Nederlands Persbureau ANP

                       August 14, 2014 Thursday 10:50 AM

Amsterdam vecht Zwarte Piet-uitspraak aan (2)

BYLINE: ERIC WENDEL

SECTION: BINNENLAND

LENGTH: 207 words


ZWARTE PIET

N i e u w bericht, meer informatie

AMSTERDAM (ANP) - Amsterdam gaat de uitspraak van de bestuursrechter over Zwarte
Piet van begin juli aanvechten. Burgemeester Eberhard van der Laan gaat in
beroep bij de Raad van State tegen de beslissing dat hij de vergunning voor de
sinterklaasintocht van 2013 opnieuw moet bekijken. Dat heeft hij donderdag laten
weten.

De rechter oordeelde dat Van der Laan zorgvuldiger had moeten zijn bij de
verstrekking van de vergunning. Hij had beter naar de grieven van de
tegenstanders van Zwarte Piet moeten luisteren, concludeerde de rechtbank. Die
stelde dat Zwarte Piet kwetsend is voor veel zwarte Amsterdammers en te veel
nadruk legt op het slavernijverleden.

De burgemeester vindt echter dat de discussie over Zwarte Piet moet worden
gevoerd in de samenleving en niet in de rechtszaal. ,,Het is veel meer dan een
juridische discussie.'' Bovendien is het volgens Van der Laan niet enkel een
Amsterdams feest, maar een landelijke traditie. ,,Overal in het land vinden
sinterklaasintochten plaats en gaan Sint en Piet op bezoek op scholen en in
buurthuizen.''

Verder meent de burgemeester dat hij zich niet met de inhoud van evenementen
moet bemoeien. ,,Dan kom je in de rol van zedenmeester terecht.''

LOAD-DATE: August 14, 2014

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2014 Algemeen Nederlands Persbureau ANP
                              All Rights Reserved

                              64 of 100 DOCUMENTS



                                 de Volkskrant

                           13 augustus 2014 woensdag

'Zwarte Piet verdient bescherming'

BYLINE: VAN ONZE VERSLAGGEVER JORIS ZWETSLOOT

SECTION: Ten Eerste

LENGTH: 477 woorden


Interview Marc Giling, voorzitter Pietengilde

Tegen de uitspraak van de rechtbank dat Zwarte Piet een negatief stereotype is,
wordt hoger beroep ingesteld. De knecht van Sinterklaas 'abrupt veranderen' gaat
immers niet.

Het onlangs opgerichte Pietengilde gaat in hoger beroep tegen de uitspraak van
de Amsterdamse rechtbank. Die oordeelde begin juli dat Zwarte Piet een negatief
stereotype is. Op basis daarvan moet de gemeente Amsterdam opnieuw bekijken of
de intocht van Sinterklaas beledigend is voor donkere mensen.

De voorzitter van het Pietengilde, Marc Giling, vindt dat Zwarte Piet in niets
te maken heeft met racisme. Samen met anderen richtte Giling, zelf Sinterklaas
in Heerhugowaard, het gilde op in mei 'om de Zwarte Pieten een stem te geven in
de discussie'. Naar eigen zeggen vertegenwoordigt hij inmiddels zo'n zeshonderd
vrijwillige Zwarte Pieten. Het Pietengilde wil de rechtszaak betalen met
crowdfunding.

Waarom gaat u in hoger beroep?

'Voor de bescherming van Zwarte Piet. Door Zwarte Piet een negatieve
stereotypering te noemen, zegt de rechtbank eigenlijk dat wij als Zwarte Piet
racistisch zijn. Dat gaat ons te ver.'

Zwarte huid, rode lippen, kroeshaar, gouden oorbellen, dat is toch ook een
stereotypering?

'Wij zien absoluut niets racistisch in de gedragingen of het uiterlijk van
Zwarte Piet. De ware historie van Zwarte Piet heeft niets te maken met het
slavernijverleden. Zwarte Piet was van oudsher een kwelgeest. Kinderen vonden
hem angstaanjagend. Daarom introduceerde onderwijzer Jan Schenkman in 1850 een
lieve Afrikaanse uitvoering van de traditionele zwarte knecht van Sinterklaas.'

Een Afrikaanse knecht is niet racistisch?

'Nee, want Schenkman had geen racistische intenties. Hij wilde de knecht
toegankelijk maken voor kinderen, die bang waren voor het duivelse figuur dat
het eerst was. Rond 1950 kreeg Zwarte Piet wel rare trekjes zoals een accent.
Zo'n accent is inderdaad not done en ik kan mij best voorstellen dat mensen daar
een vervelend gevoel van kregen. Sindsdien is Zwarte Piet veranderd. Dat accent
wordt allang niet meer gebruikt.'

Toch hebben mensen problemen met Zwarte Piet in zijn huidige vorm. Waarom verft
u hem niet gewoon paars?

'Het zwart hoort bij de Europese traditie van het midwinterfeest, en heeft niets
te maken met racisme. We willen graag in gesprek met de tegenstanders, maar
Zwarte Piet abrupt veranderen gaat niet. Het is onderdeel van de Nederlandse
cultuur.'

Dus u wilt niets aanpassen?

'Niet direct. Op den duur zullen we best veranderen, maar dat moet vanzelf gaan,
zoals dat al decennia gaat.'

Waarom maakt u zich zo druk om de Pietendiscussie?

'Ik verkleed mij al 42 jaar als Zwarte Piet. De eerste keer was toen ik 8 was.
Mijn hele leven heb ik mogen ervaren hoe kinderen van alle culturen van het
feest genieten. Zij omarmen Zwarte Piet met veel liefde. Dat mag niet verloren
gaan.'

LOAD-DATE: 12 August 2014

LANGUAGE: DUTCH; NEDERLANDS

GRAPHIC: Marc Giling

PUBLICATION-TYPE: Krant

JOURNAL-CODE: de Volkskrant


                    Copyright 2014 De Persgroep Nederland BV
                              All Rights Reserved

                              65 of 100 DOCUMENTS



                               Nederlands Dagblad

                              14 juli 2014 maandag

Zwarte Piet, moslims en discriminatie

BYLINE: Bernhard Reitsma http://nd.nl/columns

SECTION: Opinie

LENGTH: 703 woorden


column

Dr. Bernhard Reitsma is hoogleraar aan de VU voor de bijzondere leerstoel kerk
in de context van de islam.Hij schrijft op deze plaats maandelijks een column.

Ik zit met een dilemma. Midden in de zomer moet ik over Sinterklaas nadenken.
Meestal komt dat pas in september, als de eerste pepernoten en chocoladeletters
in de winkel liggen. Maar nu is er voor de zomer al discussie over Zwarte Piet,
omdat de rechter heeft gezegd dat de figuur van Zwarte Piet discriminerend is.

Dat vind ik ingewikkeld. Wie aan Zwarte Piet komt, komt aan mij. Laten we
eerlijk zijn, wat is nu Sinterklaasfeest zonder Zwarte Piet? Zwarte Piet staat
symbool voor plezier; Sinterklaas is serieus, zeker als hij zijn grote boek
erbij pakt. Door Sinterklaas zijn mensen hun geloof in God kwijt geraakt, omdat
God net als Sinterklaas niet altijd geeft wat op je verlanglijstje staat.
Bovendien blijkt in je leven ineens dat Sinterklaas niet bestaat en dat zal dan
ook wel voor God gelden.

gezellig

Nee, Zwarte Piet houdt het gezellig, of hij nu bestaat of niet. Hij - of zij -
houdt van een grapje, neemt al jaren geen stoute kinderen meer mee in de zak en
doet soms lekker raar. O, en ik heb nog nooit ervaren dat het mijn blik op
zwarte mensen heeft vertroebeld. Maar daar denken de critici van Zwarte Piet
misschien anders over.

Toch moet ik toegeven dat er mensen zijn die zich door Zwarte Piet gekwetst en
gediscrimineerd voelen. Zwarte Piet is een stereotype van zwarte mensen, die
dommer en raarder zouden zijn dan blanken en daarom alleen maar geschikt als het
knechtje van Sinterklaas. Het doet denken aan ons koloniale verleden en de
slavernij.

Die gevoelens kan ik niet afdoen als onvolwassen. Natuurlijk kan het zijn, dat
sommige mensen gevoeliger zijn dan anderen, maar het is niet aan mij om daarover
te oordelen.

Bovendien heeft de rechter gezegd dat de figuur van Zwarte Piet racistisch is.
En de VN zijn het daarmee eens. Dus zal ook ik eerlijk moeten kijken naar mijn
oer-Hollandse geschiedenis inclusief slavernijverleden. Ik moet erkennen dat de
traditie van Zwarte Piet meer oproept dan dierbare herinneringen aan mooie
pakjesavonden. Of het nu zo bedoeld is of niet maakt daarbij wel iets, maar niet
alles uit.

Ik heb geen idee hoe we deze twee diepe emoties - van een diepgewortelde
oer-Hollandse identiteit enerzijds en van pijn anderzijds - in ons land gaan
oplossen. Ik neem aan dat we er al polderend wel uitkomen. Een zwart-witte Piet,
een gekleurde Piet, een witte Piet en een gekleurde Sinterklaas, Sinterklaas
voor het paard en Piet er op. We bedenken wel iets. En dat moet ook. Als we maar
leren elkaar en elkaars gevoelens, hoe verschillend ook, te respecteren.

selectieve verontwaardiging

Toch voelt het raar, dat juist Zwarte Piet punt van discussie is. Zowel voor-
als tegenstanders maken zich schuldig aan selectieve verontwaardiging. Begin dit
jaar kwam namelijk het SCP-rapport Ervaren discriminatie in Nederland uit. Uit
het onderzoek van het SCP wordt duidelijk dat moslims in Nederland veel sterker
gediscrimineerd worden dan andere Nederlanders. Ongeveer 65 tot 75 procent van
de Turken en Marokkanen heeft last van discriminatie. Dat is anderhalf tot twee
keer hoger dan wat Surinamers en Antillianen ervaren, maar vijf tot tien keer
(!) hoger dan de ervaren discriminatie van autochtone Nederlanders (inclusief
Joden en christenen). En de meeste van deze moslims zijn niet zwart als Piet.

Ik heb weinig petities gezien, protesten gehoord; er zijn volgens mij geen
Kamervragen gesteld - of ik heb ze gemist - en rechtszaken zijn er al helemaal
niet geweest. En de VN noemen het niet eens.

Het zal er toch niet mee te maken hebben dat het moslims zijn, die volgens het
SCP-rapport de meeste discriminatie ervaren? We denken toch niet onbewust dat
moslims het ook een beetje aan zichzelf te danken hebben, omdat ze zich niet
genoeg aanpassen aan Nederland? Of dat een beetje discriminatie niet verkeerd
is, omdat moslims potentieel bedreigend zijn voor de stabiliteit van ons land?

Nee dat kan niet. Nederland is en blijft een tolerant land, waar
godsdienstvrijheid hoog in het vaandel staat. Er moet iets anders zijn. Maar wat
dan?

Moslims veel vaker gediscrimineerd dan andere Nederlanders.

LOAD-DATE: 13 July 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ND


                     Copyright 2014 Nederlands Dagblad B.V.
                              All Rights Reserved

                              66 of 100 DOCUMENTS



                         De Stentor / Dagblad Flevoland

                             12 juli 2014 zaterdag
                               Dagblad Flevoland

5 - Stadsgesprek Zwarte Piet

SECTION: REGIO3;ZWOLLE3

LENGTH: 327 woorden


PvdA-raadslid Patty Wolthof organiseert voor 20 augustus een Stadsgesprek over
Zwarte Piet in wijkcentrum de Enk in Assendorp. Is dat nodig?

1Een debat over Zwarte Piet in hartje zomer. Is dat niet een beetje zoals eieren
zoeken met Kerst?

,,Afhankelijk van de temperatuur moeten de chocoladepepernoten wel in de
koelkast worden bewaard die avond, maar het is qua timing juist logisch: drie
maanden voor de intocht plaatsvindt.''

2Wat hoop je met een stadsdebat te bereiken?

,,Op internet wordt door zowel voor- als tegenstanders vaak geen blad voor de
mond genomen in deze discussie. Met deze avond hoop ik in ieder geval te komen
tot een respectvol gesprek waar echt naar elkaar wordt geluisterd.''

3Je bent een voorstander van een modernere Zwarte Piet, heb je al eens laten
weten. Waaraan merk je in de praktijk dat het nodig is om het uiterlijk van
Zwarte Piet aan te passen?

,,Typhoon sprak hier jaren geleden over en sindsdien heb ik veel mensen ontmoet-
online en offline, zwart en blank - die ongemakkelijk worden van deze Piet. De
rechtbank in Amsterdam oordeelde dat de huidige versie een negatief stereotype
is van zwarte mensen. Reden genoeg om over redelijke alternatieven te praten.''

4Je bent raadslid voor de PvdA. Vind je het uiterlijk van Zwarte Piet een zaak
voor de politiek?

,,Ik vind het zaak voor de politiek om oog en oor te hebben voor een
maatschappelijke discussie die gaat over het gevoel van discriminatie en
racisme. Een stadsgesprek is een middel om te horen hoe dit leeft en om mensen
bij elkaar te brengen en naar elkaar te laten luisteren.''

5Hoe ga jij dit jaar Sinterklaas vieren als er niets verandert? Met of zonder
Zwarte Pieten?

,,Ik was tien jaar geleden Zwarte Piet op een studentenfeest. Sinds ik weet dat
Zwarte Piet voor sommige mensen kwetsend is, doe ik daar niet meer aan mee. Ik
heb persoonlijk geen Zwarte Piet nodig om met familie, cadeautjes en snedige
gedichten een leuk Sinterklaasfeest te vieren.''

LOAD-DATE: 11 July 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: STDF


                     Copyright 2014 Wegener NieuwsMedia BV
                              All Rights Reserved

                              67 of 100 DOCUMENTS



                                NRC Handelsblad

                              9 juli 2014 woensdag

Je hebt de Piet-kwestie moeilijker gemaakt, Verene

BYLINE: Jasper van Kuijk

SECTION: Opinie; Blz. 9

LENGTH: 486 woorden


VN-rapporteur Verene Shepherd heeft gelijk met Zwarte Piet, maar  Jasper van
Kuijk laakt haar vooringenomenheid.

Beste Verene, ik denk dat Zwarte Piet toe is aan verandering. Dat is niet leuk
voor de mensen die jarenlang Sinterklaas vierden en die daar niks racistisch mee
bedoelden of in zagen, maar vooral deel dachten te nemen aan een familiefeest en
een mooie traditie. Een groep waar ik bij hoor. Maar zelfs als Zwarte Piet ooit
is ontstaan als een soort boeman, en zelfs al is hij eigenlijk zwart omdat hij
door de schoorsteen komt, er zijn ergens een paar racistische elementen in
geslopen. Die hebben we er weer af proberen te halen, maar de optelsom kan
kwetsend zijn voor Nederlanders met een donkere huidskleur. En dat lijkt me nog
pijnlijker dan het veranderen van een traditie. Dus moeten we goed naar Zwarte
Piet en onszelf kijken.

Met inspraak van voor- en tegenstanders van Zwarte Piet is er al een mooi
poldercompromis in de maak. Zwarte Piet met roetvegen. Of met kleuren. Mijn
zoontjes zullen over een paar jaar niet anders meer weten. Tradities veranderen
mee met de maatschappij. Maar Verene, met een VN-commissie die Zwarte Piet moet
onderzoeken in de zomer naar Nederland komen is een onhandige timing. Als je dan
ook nog zegt dat jullie heus wel een beeld hebben van hoe Sinterklaas gevierd
wordt en niet in december hoeven te komen kijken, dan spreekt daar desinteresse
en vooringenomenheid uit. Je zei in De Volkskrant: ,,Eigenlijk gaat het er niet
over hoe het in werkelijkheid is. Het simpele feit is dat mensen zich door
Zwarte Piet gekwetst voelen. Dan moet je in staat zijn door hun ogen te kijken."
Ik denk dat als je echt wilt dat de rol van Zwarte Piet in Nederland verandert,
jij ook in staat moet zijn om door de ogen te kijken van die Nederlanders die
een voor hen belangrijke traditie dreigen te verliezen. Die zeggen: het is ook
gewoon een mooi familiefeest. Zwarte Piet is én kwetsend én een mooi
familiefeest. En daarom had het geholpen als je in december was komen kijken.

Je bent onbeschoft benaderd door Nederlanders toen bekend werd dat jouw
VN-commissie Zwarte Piet kwam onderzoeken. Sorry daarvoor. Maar als je de
Nederlanders wilt helpen die gekwetst worden door Zwarte Piet, alsook de
Nederlanders die bereid zijn om te praten over het veranderen van Zwarte Piet,
zul je daar boven moeten staan. En ook nog begrip opbrengen voor degenen die
Sinterklaas wel leuk vinden.

Ik denk dat je voor een deel gelijk hebt met wat je zegt over Zwarte Piet. Maar
door hoe je opereert, door je vooringenomenheid en desinteresse, maak je het
moeilijker voor Nederlanders die denken dat we inderdaad maar eens moeten kijken
naar de rol van Zwarte Piet. De verandering zal moeten plaatsvinden bij de
mensen die Zwarte Piet niet kwetsend vinden. Dat gaat moeilijk worden. En dat
heb je zojuist alleen maar moeilijker gemaakt. Dat kan nooit je bedoeling zijn.

Met vriendelijke groet, Jasper

LOAD-DATE: 9 July 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2014 NRC Media B.V.
                              All Rights Reserved

                              68 of 100 DOCUMENTS



                                 AD/Groene Hart

                              8 juli 2014 dinsdag

Schoenmaker start Zwarte Piet-discussie

SECTION: Regio - Groene Hart; Blz. 2

LENGTH: 560 woorden


gouda | De Goudse burgemeester Milo Schoenmaker wil met Gouwenaars van diverse
komaf van gedachten wisselen over hun idee van Zwarte Piet. Het doel: ondanks
meningsverschillen een groot feest van de landelijke intocht maken. Anne
kompagnie


                Burgemeester benieuwd naar mening Gouwenaars

Een goed gesprek. Zo heeft de Goudse Danielle Oprel gisteren de afspraak met
burgemeester Milo Schoenmaker ervaren. ,,Hij probeert mensen vanuit
verschillende invalshoeken te spreken over hun visie op Zwarte Piet. De mijne is
hierbij gehoord.''

Oprel schreef eerder dit jaar een open brief aan de burgemeester in de
Volkskrant. Daarin sprak ze de hoop uit, dat Schoenmaker - tenslotte gastheer
bij de landelijke intocht dit jaar - zich hard maakt voor een andersoortige
Zwarte Piet. Eentje die niet per se donker geschminkt is, die niet lijkt op een
`karikatuur van een zwarte man'.

Oprel heeft enorm veel reacties ontvangen op haar ingezonden brief, waarin ze
onder meer verhaalt over haar eigen ervaringen met het Sinterklaasfeest. ,,Naast
alle bekende kritiek, las ik ook veel instemmende en vooral genuanceerde
reacties. Dat gaf mij het vertrouwen: volgens mij is de tijd wel rijp om op een
andere manier naar Zwarte Piet te kijken.''


                Tegenstanders

Schoenmaker gaat de komende tijd met meer Gouwenaars, die zich in de Zwarte Piet
-discussie mengden of die anderszins betrokken zijn bij de komende intocht,
praten over hun kijk op Piet. Zijn woordvoerder; ,,Hij wil zich zo breed
mogelijk oriënteren.''

Vorige week deed de rechtbank nog uitspraak in een zaak, aangespannen door
tegenstanders van de traditionele Piet. Die luidde: Zwarte Piet kan inderdaad
als kwetsend worden beschouwd. Oprel: ,,Zelf zou ik wellicht niet zo snel een
rechtszaak hierover zijn begonnen, maar nu de uitspraak er ligt, ben ik er wel
blij mee. Als het één ding doet, is het mensen aanzetten tot denken.''

Raymond Ingelse werkt al jaren als Zwarte Piet bij diverse Sinterklaascentrales
in de regio. Hij is zeker van plan om ook dit jaar weer de zwarte schmink te
gebruiken. ,,Ik heb nog nooit een kind gezien die daar niet van geniet, of het
nou Hollands, Marokkaans of Surinaams is. Wij volwassenen halen er van alles
bij: slavernijverleden, discriminatie. Terwijl iedereen die het feest kent weet:
Zwarte Piet is de held van het verhaal, de coolste van allemaal. Stiekem is hij
veel leuker dan die bedaarde Sinterklaas.''

Ruurd van der Spoel van het Goudse Sinterklaascomité vindt het jammer dat de
Zwarte Piet-discussie weer oplaait.

,,Het gaat ons om een fantastische intocht en het zou jammer zijn als het gedoe
over Zwarte Piet dat zou overschaduwen. Als je het mij persoonlijk vraagt: de
tijd dat Zwarte Piet als boeman te werk ging, ligt ver achter ons. Hij is een
vrolijk, spontaan figuur, die in mijn ervaring bij geen enkel kind dat bij de
intocht is negatieve associaties oproept.''

Op een uitnodiging vanuit het tv-programma Knevel en Van den Brink om langs te
komen en in discussie te gaan over Zwarte Piet 2.0 (met steil zwart haar, een
minder donkere huid en minder volle lippen) ging het Goudse comité niet in. ,,We
willen geen partij zijn in politieke discussies.''

Oprel kan zich voor een deel vinden in de woorden van Van der Spoel. ,,Ook ik
ben namelijk groot voorstander van een mooi feest eind dit jaar. Samen kunnen we
er best uitkomen.''

LOAD-DATE: 7 July 2014

LANGUAGE: DUTCH; NEDERLANDS

GRAPHIC: © Sint met zijn Pieten, zoals dat tot nu toe altijd ging. Zou het dit
jaar anders zijn? FOTO marlies wessels |

PUBLICATION-TYPE: Krant

JOURNAL-CODE: ADGH


                    Copyright 2014 De Persgroep Nederland BV
                              All Rights Reserved

                              69 of 100 DOCUMENTS



                               Eindhovens Dagblad

                              8 juli 2014 dinsdag
             Eindhoven; Eindhoven noord; Eindhoven oost; Eindhoven
              noordoost; Eindhoven stad; Eindhoven west; Eindhoven
            west-zuid; Eindhoven zuid; Helmond; Helmond noord stad;
                                  Helmond zuid

Zwarte Piet is cultureel ding

SECTION: OPI_OPINIE

LENGTH: 365 woorden


Als voormalig student cultuurwetenschappen/geschiedenis, vind ik de Zwarte Piet
-discussie bijzonder boeiend. Laat ik eerst een definitie geven van cultuur.
Deze definitie is niet heilig, want er bestaan er legio van. Ze hebben alle als
kenmerk dat het om menselijk handelen gaat als onderscheid van de natuur. Goed,
de definitie dan: Al die dingen die mensen denken, doen en hebben: gewoonten en
gebruiken, godsdienst, normen en waarden, bestaanswijze, muziek, beeldende
kunst, literatuur en voorwerpen, eetgewoonten en wijze van kleden, bouwwerken.

Belangrijk kenmerk van cultuur is dat het niet statisch is. Dit betekent dat
cultuur zowel een historie kent als per gebied verschillend is.

Het fenomeen Zwarte Piet is ook een cultuur ding. Omdat cultuur dynamisch is,
verandert ook de betekenis van Zwarte Piet. Eén van de redenen dat culturen aan
verandering onderhevig zijn, is dat culturen zich kunnen mengen. Dit is bij de
discussie over Zwarte Piet ook het geval.

Nederland is door de instroom van migranten aan culturele veranderingen
onderhevig. Dat doet bij sommigen misschien pijn, maar het is de realiteit en
dergelijke verschijnselen doen zich gedurende de hele menselijke geschiedenis
voor.

Dat de Zwarte Piet-discussie gevoerd wordt is vanuit historisch perspectief dus
helemaal niet vreemd.

Alle cultuuruitingen zijn aan verandering onderhevig en het beeld van Zwarte
Piet was in het verleden niet hetzelfde als nu. Daarbij is ook het rechtsgevoel
cultureel bepaald. Ook het rechtsgevoel rond Zwarte Piet kan dus veranderen. De
recente uitspraak van de rechter is hier het gestolde bewijs van.

Hoe de discussie ook uitpakt: hij is per definitie historisch. Omdat het
fenomeen Zwarte Piet in de culturele genen zit van de 'oude' Nederlanders, als
het ware tot het culturele erfgoed behoort, valt een schoksgewijze verandering
op en zal dit voedsel geven voor analyse door toekomstige historici. En hierbij
is het niet relevant of het fenomeen positief of negatief gewaardeerd wordt. Het
is zelfs een kenmerk ervan, aangezien waarden en normen onderdeel zijn van de
culturele bagage. Ik blijf de ontwikkelingen dus met belangstelling volgen.

Frans Vliegenberg

Asten

LOAD-DATE: 7 July 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ED


                     Copyright 2014 Wegener NieuwsMedia BV
                              All Rights Reserved

                              70 of 100 DOCUMENTS



                              AD/Algemeen Dagblad

                              7 juli 2014 maandag

Schaamt tegenstander zich voor voorvaderen?

SECTION: Service; Blz. 17

LENGTH: 656 woorden


Zwarte Piet II

Schaamt tegenstander zich voor voorvaderen?

Waarom moet elke herinnering aan het koloniale verleden worden uitgewist? Het
lijkt wel of nazaten zich schamen voor hun slavenvoorouders. Dit moet wel het
enige land ter wereld zijn waar medelanders gaan eisen dat het gastland zich aan
hen aanpast in plaats van andersom. Dat krijg je ervan als je zo tolerant bent.
In elk ander land worden zulke pretenties hardhandig terechtgewezen. Het zal
niet lang meer duren of dat gaat hier ook gebeuren. Nederlanders zullen nooit
ophouden ouderwets Sinterklaas te vieren, gerechtelijke uitspraken ten spijt.

Nicolai Smits, Papendrecht.

Zwarte Piet III

Je beledigd voelen helpt discussie niet

Ontkenning draagt niet bij aan de discussie. Waar het om gaat is dat er een
groep geboren en getogen Nederlanders zich beledigd voelt door het stereotype
Zwarte Piet. Daarop kunnen we ofwel reageren door ons op onze beurt ook beledigd
te voelen, ofwel door respect te hebben voor de gevoelens van een ander. Een
discussie met open vizier komt het respect voor de Sinterklaastraditie meer ten
goede dan halsstarrig vasthouden aan een vorm van die traditie.

Marcel Dingenouts, Almere.

Zwarte Piet IV

Sinterklaastraditie

geleidelijk aanpassen

Het is goed om te weten dat Pieterbaas altijd aan verandering onderhevig is
geweest. Van domme knecht werd hij slimmerik en van boeman met roe en zak tot
kindervriend. Er zullen dus zeker nieuwe veranderingen plaatsvinden in dit mooie
feest. Maar laten we het dan alsjeblieft geleidelijk doen.

Hans Walrecht, Sint Pancras.

Zwarte Piet V

Maak van Piet gewoon werknemer van Sint

Noem Zwarte Piet, om af te zijn van de stompzinnige discussie, gewoon Piet, de
werknemer van Sinterklaas. We hebben toch verschillende Pieten? Die zijn zwart
van het roet, maar hebben dat zwart niet in hun naam. Dit is allemaal zo
kinderachtig, in een land waar alles onderhand als discriminatie wordt gezien.

Ellen Jansen, Schoonhoven.

Zwarte Piet VI

Racisten aanspreken geeft meer resultaat

Naar aanleiding van het bericht `Fans Zwarte Piet nu ook naar de rechter' wilde
ik, Zwarte Piet, toch ook reageren.Ik denk dat we, als iemand met een donkere
huidskleur voor Zwarte Piet wordt uitgemaakt, beter de persoon die dat doet,
kunnen aanpakken en aanspreken op zijn gedrag.

B.M. Moltmaker, Berkel en Rodenrijs.

Jihad

Ommezwaai nodig in strijd tegen extremist

Den Haag pakt jihadisten aan (AD 5-7). De politiek probeert jihadisme de kop in
te drukken met geldmiddelen. Ik voorspel een verloren strijd die jaarlijks
duurder wordt. Het zou verstandig zijn om een ommezwaai te maken, zoals Louis
van Gaal dit met het Nederlandse team heeft gedaan. De politiek moet die
ommezwaai volgen en jihadisten uit Nederland een vrijgeleide geven, hun
Nederlandse paspoort innemen en naar een vliegveld in het kalifaat laten
afreizen. Daar kunnen zij zich, zoals zij propageren, aansluiten bij de partij
van hun keuze. Waarom maakt de regering zich zo druk om een paar honderd
jongens?

Chris Klarholz.

Jihad II

Ommezwaai nodig in strijd tegen extremist

Hoe is het in godsnaam mogelijk dat die jihadstrijders openlijk mogen
demonstreren in Den Haag, de dood scanderend aan ongelovigen! Geert Wilders
wordt mogelijk voor minder vervolgd. Bovendien heeft hij nog gelijk ook, en dit
is helaas de realiteit. Overigens mogen die extremistische jihadstrijders hun
paspoort afgenomen worden als ze weg willen, laat ze lekker gaan, dat scheelt de
AIVD bakken met geld om ze in de gaten te houden. Dat bespaarde bedrag kan mooi
worden besteed aan de ouderenzorg. Dat scheelt ons ook weer aan concessies die
wij voortdurend moeten doen aan de multiculti. Overigens raad ik iedereen aan
die de Nederlandse traditie van Sinterklaas en Zwarte Piet op de huidige manier
wil blijven vieren, om zich aan te sluiten bij het Pietengilde en een poster met
Zwarte Piet voor de ramen te hangen en niet te te buigen voor een minderheid!

J.Ploeg-Neumann,

Apeldoorn.

LOAD-DATE: 6 July 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                              71 of 100 DOCUMENTS



                                   Het Parool

                              7 juli 2014 maandag

Geachte heer Van der Laan,

BYLINE: STEVEN PONT

SECTION: Het Laatste Woord; Blz. 27

LENGTH: 479 woorden


Pont


Ik zou u deze brief liever niet schrijven, om de eenvoudige reden dat ik erg van
het sinterklaasfeest houd. Nu echter blijkt dat steeds meer mensen aanstoot aan
dit feest nemen, zullen we ons toch echt moeten bezinnen op de vraag hoe we dit
feest met elkaar willen vieren. Dat heeft overigens niets met de recentelijke
rechterlijke uitspraak of de VN te maken, maar met gewoon fatsoen.



Want stelt u zich eens voor dat ik erg van karaokefeestjes houd, ik allemaal
mensen thuis uitnodig en ik dan ineens merk dat mijn buren van het zingen niet
kunnen slapen. Dan stoppen we er natuurlijk mee. Andere mensen hebben er immers
last van. Dan kan het per definitie geen feestje meer zijn als we stug doorgaan.
Dat is fatsoen.

Welnu, als mediator, ontwikkelingspsycholoog, systeemtherapeut, voormalig
onderwijzer en ex-Sinterklaas én ex-Zwarte Piet denk ik graag mee over een
oplossing van het Pietenprobleem.

Mijn compromis is het volgende. We stoppen tijdens het sinterklaasfeest met de
hiërarchische relatie tussen Sint en Zwarte Piet. Die twee zijn vanaf nu
gelijkwaardig (een 'duaal management', zo u wilt). Dit betekent bijvoorbeeld dat
tijdens de intocht Sint en Zwarte Piet ieder op een eigen paard zitten. Dat kan
ook, want, let op: vanaf nu is er nog maar één echte Zwarte Piet (zoiets als de
oude Hoofdpiet). Die is in dat 'duaal management' samen met Sint de baas van
alle gewone, andere en niet-zwarte Pieten.

Dan zijn we er natuurlijk nog niet. Er moet nog iets gebeuren. Kinderen weten
dat er hulpsinterklazen zijn die in drukke tijden de Sint helpen. Ook die
hulpsinterklazen laten we vanaf nu tijdens de intocht gewoon meelopen - dus niet
op een paard. Zoals Zwarte Piet en Sinterklaas nu gelijkwaardig zijn, zijn de
hulpsinterklazen en de gewone Pieten dat ook. Hulpsinterklazen (jonger dan de
echte Sinterklaas) lopen gewoon met de Pieten mee.

De crux is dat de hulpsinterklazen niet alleen onder Sint ressorteren, maar óók
onder Zwarte Piet. Daarmee vervalt meteen alle lulligheid rond de persoon van
Zwarte Piet, want hij geeft immers mede leiding aan een stel hulpsinterklazen,
zoals Sint ook mede leiding geeft aan een stel Pieten. Zo is de emancipatie van
Zwarte Piet eindelijk een feit. Er is immers geen hiërarchische verhouding meer,
terwijl we de persoon 'Zwarte Piet' wel gewoon hebben behouden.

We moeten dit natuurlijk niet alleen tijdens de intocht in beeld brengen, maar
ook voorbereiden op tv. In het Sinterklaasjournaal zouden we hulpsinterklazen
kunnen laten zien die hun orders aannemen van Zwarte Piet. Ik wil niet verder in
dat programma treden, maar ik zou wel graag eens samen met u en de heer Römer
(de baas van de NTR en daarmee van het Sinterklaasjournaal) verder van gedachten
wisselen over de manier waarop we dit feest ook in de toekomst als een werkelijk
feest kunnen behouden.

Sint en Zwarte Piet zitten ieder op een eigen paard

LOAD-DATE: 7 July 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Parool


                    Copyright 2014 De Persgroep Nederland BV
                              All Rights Reserved

                              72 of 100 DOCUMENTS



                             AD/Rotterdams Dagblad

                              5 juli 2014 zaterdag

Medelanders moeten ook tolerantie tonen

SECTION: Service; Blz. 27

LENGTH: 912 woorden


Zwarte Piet II

Medelanders moeten ook tolerantie tonen

Met verbijstering heb ik het pietenvonnis gelezen. Ik ben 56 en herinner me nog
de spannende tijd rond 5 december. Het bracht gezellige avonden thuis, ook toen
we zelf kinderen hadden. Nu ik opa ben, vind ik het prachtig om met mijn
kleinkinderen naar de intocht van Sint en Piet te kijken. De pret in de oogjes
van al die kinderen kun je niet zomaar ongedaan maken. Het is een oude traditie.
Wij moeten overal tolerant in zijn, waarom doen onze medelanders dat dan niet?

Gerard Verkley, Bodegraven.

Zwarte Piet III

Argument van racisme is de critici aangepraat

Waarom moeten mensen die hier een warm onthaal krijgen, een opleiding kunnen
genieten en een toekomst hebben, zich bemoeien met onze oeroude tradities? Het
slaat nergens op dat wij ons moeten aanpassen. Mensen moeten zich aan ons land
aanpassen. Het sinterklaasfeest heeft nooit iets met discriminatie te maken
gehad. Dat is aangepraat. De Zwarte Piet-discussie is niets meer dan een actie
om geld los te krijgen voor mensen die van slaven afstammen.

Ingrid de Bruijn, Zuidland.

Zwarte Piet IV

In Nederland heb je je maar aan te passen

Deze discussie over vermeende slavernij draait er alleen maar om om in de
toekomst geld te verdienen of te claimen. Dit is Nederland en je past je maar
aan. Is er iemand die denkt dat hij zich in landen met een overwegend gekleurde
bevolking hetzelfde toneelspel kan permitteren? Waarom willen mensen die het
hier zo slecht vinden hier verblijven? Als je werkelijk gediscrimineerd wilt
worden moet je naar Afrika of het Midden-Oosten gaan, waar discriminatie
dagelijks in praktijk wordt gebracht en elk protest steevast in een politiecel
of in de gevangenis eindigt.

John Rosmuller, Arnhem.

Zwarte Piet V


                Op Curaçao is de kleur geen enkel probleem

Weten VN-critica Shepherd en de mensen die de rechtszaak hebben aangespannen dat
Santa Claus ook knechten heeft, maar dan met puntoren? Voel ik een actie
aankomen? Weten de aanklagers dat ook op Curaçao het sinterklaasfeest wordt
gevierd met zwarte pieten? Dat is daar geen probleem. Hoe is het mogelijk dat
een traditie om zeep wordt geholpen door mensen die zeggen zich gediscrimineerd
te voelen. Ik doe al jaren mee met de intocht in Amsterdam, het is één
kinderfeest. Mijn pak hangt klaar.

E. Smit-de Wolf, Purmerend.

Zwarte Piet VI

Kleur doet er niet toe, het gaat om karakter

Blijf met je handen van Zwarte Piet af. Het is nooit in me opgekomen om Piet als
racistisch te zien en dat geldt voor bijna alle Nederlanders. Piet gaat door de
schoorsteen vol roet en daarom is hij zwart. Laat die VN-troela in de zuidelijke
VS-staten onderzoeken hoe de gekleurde mens wordt behandeld voordat ze hier
stampij komt maken. Ik heb Texanen meegemaakt die safarigidsen in Tanzania
ronduit onbeschoft behandelden. Er zijn maar twee soorten mensen en wat doet de
kleur ertoe? Karakter telt.

Marian Tims, Veenendaal.

Zwarte Piet VII

Kruistocht leidt tot niks

Wat denken de tegenstanders van het alleen maar in hun gedachten bestaande
discriminerende karakter van de figuur Zwarte Piet te bereiken met hun
kruistocht tegen deze symboolfiguur? Dat eventuele discriminatie ineens zal
stoppen of afnemen? Ik dacht het niet.

Willem Vizee, Tiel.

Zwarte Piet VIII

Slavernij ligt achter ons

Als onze opponenten onze geschiedenis beter hadden bestudeerd, hadden ze geweten
dat honderden, zo niet duizenden blanke Nederlanders bij Algerijnen een
uitzichtloos leven als galeislaven leidden. In de Romeinse tijd zijn ook vele
Germaanse Nederlanders naar Italië afgevoerd. Vele vrouwen zijn als lustobject
in harems terechtgekomen. Moeten wij daar ook verhaal gaan halen? We zijn mensen
van de 21ste eeuw en laten we ons hiernaar gedragen. Leef met het heden en laat
Nederland lekker zijn folklore houden. Einde discussie.

Henk van Veen, Ter Aar.

Zwarte Piet IX

Glimlachende rechter

Nadat de rechter haar vonnis over Zwarte Piet had uitgesproken klonk er applaus
van de publieke tribune. De rechter glimlachte minzaam. Dit is een rechter
onwaardig. Zij dient onverwijld in de zak te worden gestopt en afgevoerd naar
het paleis van Sint-Nicolaas.

Ruud de Wolf, Lekkerkerk.

Zwarte Piet X

Suikerfeest en diabetes passen niet in discussie

Briefschrijver Moor (`Alles wordt in hun voordeel uitgelegd', 4-7) gebruikt loze
argumenten, zoals dat het Suikerfeest diabetes veroorzaakt. Na de ramadan wordt
er 3 dagen Suikerfeest gevierd. Vergelijkbaar met Kerstmis, dat volgens mij ook
geen extra kosten met zich meebrengt, noch problemen voor diabetici. Allochtonen
moeten zich inderdaad aanpassen aan het land waar zij wonen. Zij kunnen
vasthouden aan tradities, zoals Nederlanders dat ook doen. Helaas blijft
discriminatie een probleem. Toch vraag ik de briefschrijver geen incorrecte
argumenten te gebruiken, want juist dat maakt dat mensen een foute voorstelling
van zaken krijgen en anderen discrimineren.

I. Avdic' , Rotterdam.

Zwarte Piet XI

Zwart voor zeurpieten

Er bestaat een simpele oplossing voor Zwarte Piet. Veel mensen willen blauwe,
groene of regenboogpieten, omdat dit niet racistisch overkomt. Maar er bestaan
geen zwarte mensen! Wel in vele gradaties bruin. Het donkerste bruin is nog geen
zwart. In de loop der tijd is Piet van zwart naar bruin gekleurd. Omdat Piet
zwart van roet is, behoort hij echt zwart te zijn. De oplossing: kleur alle
pieten zwart, dan kan niemand zich aangesproken voelen: zwarte pieten voor de
zeurpieten, iedereen blij.

John Koster, Vianen.

LOAD-DATE: 4 July 2014

LANGUAGE: DUTCH; NEDERLANDS

GRAPHIC: § Is de toekomst aan de regenboogpieten? FOTO Marco de Swart |

PUBLICATION-TYPE: Krant

JOURNAL-CODE: ADRD


                    Copyright 2014 De Persgroep Nederland BV
                              All Rights Reserved

                              73 of 100 DOCUMENTS



                       Algemeen Nederlands Persbureau ANP

                         July 5, 2014 Saturday 4:25 PM

Hindoeleider: verbied Zwarte Piet (2)

BYLINE: DAVIDSON POLET

SECTION: BUITENLAND

LENGTH: 249 words


ZWARTE PIET

N i e u w bericht, meer informatie

RENO (ANP) - Zwarte Piet heeft ook in de Verenigde Staten tot ophef geleid. Een
Amerikaanse hindoeleider roept Nederland op om Zwarte Piet te verbieden. ,,Het
is tijd voor dit negatieve, beledigende en racistische karikatuur om te
verdwijnen uit de festiviteiten'', aldus hindoeleider Rajan Zed op zijn website.

De president van de 'Universal Society of Hinduism' stelt dat Zwarte Piet
weliswaar ,,een populaire Nederlandse traditie is, maar ook een racistische
erfenis van de slavernij''. Hij dringt er bij koning Willem-Alexander en premier
Mark Rutte op aan een einde te maken aan Zwarte Piet.

,,Het land van Rembrandt en Van Gogh dat een lange geschiedenis heeft van
sociale tolerantie en het Internationaal Gerechtshof huisvest, zou niet mogen
doen aan negatieve stereotypering''. Zed wil ook graag dat paus Franciscus met
een sterke verklaring komt tegen de ,,Nederlandse Zwarte Piet-traditie''.
Volgens de hindoeleider moeten religies zich uitspreken tegen racisme.

Zed wordt gezien als de leider van de wereldwijde hindoegemeenschap. Hij houdt
zich vooral bezig met interreligieuze discussies en spreekt zich regelmatig uit
over schijnbaar kleine details. In november riep hij bijvoorbeeld een
bierbrouwer tot de orde die afbeeldingen van goden uit het Hindoeïsme op bier
had gezet. Eerder dat jaar was hij niet te spreken over de bindi (rode stip) op
het voorhoofd van de Amerikaanse artiest Selena Gomez, die geen aanhanger van
het geloof is.

LOAD-DATE: July 5, 2014

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2014 Algemeen Nederlands Persbureau ANP
                              All Rights Reserved

                              74 of 100 DOCUMENTS



                       Algemeen Nederlands Persbureau ANP

                         July 5, 2014 Saturday 4:14 PM

Hindoeleider: verbied Zwarte Piet

BYLINE: DAVIDSON POLET

SECTION: BUITENLAND

LENGTH: 101 words


ZWARTE PIET

RENO (ANP) - Zwarte Piet heeft ook in de Verenigde Staten tot ophef geleid. Een
Amerikaanse hindoeleider roept Nederland op om Zwarte Piet te verbieden. ,,Het
is tijd voor dit negatieve, beledigende en racistische karikatuur om te
verdwijnen uit de festiviteiten'', aldus hindoeleider Rajan Zed op zijn website.

De president van de 'Universal Society of Hinduism' stelt dat Zwarte Piet
weliswaar ,,een populaire Nederlandse traditie is, maar ook een racistische
erfenis van de slavernij''. Hij dringt er bij koning Willem-Alexander en premier
Mark Rutte op aan een einde te maken aan Zwarte Piet.

LOAD-DATE: July 5, 2014

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2014 Algemeen Nederlands Persbureau ANP
                              All Rights Reserved

                              75 of 100 DOCUMENTS



                                   Het Parool

                              5 juli 2014 zaterdag

Brieven

SECTION: Het Laatste Woord; Blz. 39

LENGTH: 292 woorden


het laatste woord

Zwarte Sint

Onze dochter Famke (4) meldde vanochtend aan het ontbijt de oplossing voor het
Zwarte Piet- vraagstuk. "Waarom doen we niet een witte Piet en een zwarte
Sinterklaas? Dat is een goed idee!"

Onze burgemeester is van harte welkom voor nadere toelichting en mag een beroep
doen op Famke voor wellicht andere kinderlijk eenvoudige oplossingen voor
complexe vraagstukken.

Gerda van der Meer, Amsterdam

Fanatiek

Met de rechtelijke uitspraak laait de discussie over Zwarte Piet weer op en we
zijn er nog lang niet mee klaar, want burgemeester Van der Laan kan in hoger
beroep gaan. Dat de rechter op de negatieve stereotypering wijst, doet menigeen
de wenkbrauwen fronsen. Zwarte Piet wordt in het algemeen gezien als
kindervriend en als trouwe assistent van Sinterklaas.

Het is ver gezocht dat Zwarte Piet een racistisch fenomeen is. Nog verder
gezocht en historisch volstrekt onjuist is dat hij met slavernij te maken heeft.


Er spelen in deze zaak ook financiële belangen. Organisaties die zich ermee
bezighouden krijgen subsidies en voor velen is het een broodwinning. Ze proberen
financiële genoegdoening te krijgen voor het leed dat hun verre voorouders is
aangedaan.

Wat altijd een leuk, verbroederend volksfeest is geweest, dreigt te verworden
tot een volstrekt irreële discussie en toenemende maatschap-pelijke
tegenstellingen en spanningen. En dat door een fanatieke minderheid die niet
voor rede vatbaar is.

Harry Rijpkema, Amsterdam

Piet te paard

Misschien is het een idee om Sinterklaas en Zwarte Piet gezamenlijk de intocht
te laten doen. Sint op zijn schimmel en Piet op een zwart paard. Gelijkwaardig.
En dan een echte Zwarte Piet. Hulppietjes en hulpklaasjes in het gevolg. Is dit
de oplossing?

Dick Linnenkamp, Arnhem

LOAD-DATE: 4 July 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Parool


                    Copyright 2014 De Persgroep Nederland BV
                              All Rights Reserved

                              76 of 100 DOCUMENTS



                                NRC Handelsblad

                              4 juli 2014 vrijdag

De winnaars zijn euforisch, de verliezers boos

BYLINE: Door onze redacteur Bas Blokker

SECTION: In het nieuws; Blz. 3

LENGTH: 438 woorden


Achtergrond

Reacties

De Zwarte Piet-uitspraak leidt tot grote vreugde bij de eisers. Maar
teleurgestelde tegenstanders overstelpen burgemeester Van der Laan met
protestmails.

Amsterdam. ,,Een historische uitspraak." ,,Het verlossende woord." ,,Een
feestdag." De eisende partijen kwamen gisteren superlatieven tekort om uiting te
geven aan hun vreugde over het oordeel inzake de vergunning voor de
Sinterklaasintocht in Amsterdam. Dat wil zeggen: de zwarte eisers. De blanke
waren minder tevreden, want de rechtbank stelde dat zij geen grond van klagen
hebben omdat zij ,,niet persoonlijk geraakt" kunnen zijn door de stereotiepe
figuur van Zwarte Piet. Documentairemaker Sunny Bergman, die al maanden met de
camera alles, inclusief zichzelf, vastlegt in deze zaak, vond dat totaal
onbegrijpelijk.

,,De rechter heeft Zwarte Piet op juridisch vakkundige wijze de nek omgedraaid",
zei raadsman Frank King. Barryl Biekman, een van de initiatiefnemers voor deze
rechtszaak, zei ,,Ik heb 38 jaar tegen de figuur Zwarte Piet gestreden en nu
geeft de rechtbank mij gelijk."

De rechtbank ging in haar uitspraak diep in op het stereotiepe karakter van
Zwarte Piet. Dit waren precies de argumenten die actievoerders steeds hebben
aangevoerd. ,,Met name de rol van knecht en het uiterlijk en het gedrag van
Zwarte Piet leiden immers tot het beeld dat zwarte mensen ondergeschikt en dom
zijn." De rechtbank acht het aannemelijk dat Zwarte Piet ,,bij zwarte mensen tot
gevoelens van minderwaardigheid leidt".

Tegenover de euforie van de winnaars stelde de Amsterdamse burgemeester Van der
Laan dat ,,het soms moeilijker is om een zaak te winnen dan om hem te
verliezen". Vorig jaar schreef hij al dat ,,iedere partij in deze discussie, dat
zijn in beginsel bijna 17 miljoen mensen, respectabele belangen heeft". Gisteren
riep hij de winnaars op ,,voorzichtig en respectvol om te gaan met de
organisatoren van de intocht, misschien wel de liefste Amsterdammers die er
zijn".

De burgemeester kreeg meteen na de uitspraak ,,een enorme stapel mailtjes van
mensen die zich niet met dit oordeel kunnen verenigen". Op de website van
tv-zender AT5 schreef een bezoeker: ,,Zodra het woord 'racisme' of 'godsdienst'
valt, dan krijgen de kleinste groepjes ineens gelijk met de meest bizarre
eisen."

De volgende eis ligt al in het verschiet. ,,Nu kunnen we verder met de Gouden
Koets", zegt Biekman. Zij voert al jaren actie om een deurpaneel te verwijderen
van de koets. Daarop is te zien hoe naakte, gekleurde inboorlingen geschenken
van hun land aan de voeten leggen van geklede blanken. ,,Dat ding hoort in een
museum, niet op straat", aldus Biekman.

LOAD-DATE: 4 July 2014

LANGUAGE: DUTCH; NEDERLANDS

GRAPHIC: Foto Evelyne Jacq

PUBLICATION-TYPE: Krant

JOURNAL-CODE: NRC Handelsblad


                         Copyright 2014 NRC Media B.V.
                              All Rights Reserved

                              77 of 100 DOCUMENTS



                                   Het Parool

                              4 juli 2014 vrijdag

Mailtjes als basis voorvonnis

BYLINE: PATRICK MEERSHOEK

SECTION: Nieuws

LENGTH: 493 woorden


Zwarte Piet: Veel reacties op opmerkelijke uitspraak rechtbank

Op grond van een persbericht en een steekproef onder 1383 inwoners   oordeelde
de rechtbank: Zwarte Piet pleegt inbreuk op de privélevens van zwarte
Amsterdammers.

Een opmerkelijk vonnis, zo mag de uitspraak van de bestuursrechter over de
afgifte van de vergunning voor de intocht van Sint-Nicolaas en Zwarte Piet
gerust worden genoemd. De rechtbank oordeelt dat burgemeester Eberhard van der
Laan vorig jaar onvoldoende rekening heeft gehouden met de belangen van de
zwarte Amsterdammers die hinder zeggen te ondervinden van de verschijning van de
honderden Pieten in de laatste maanden van het jaar.

De rechtbank is met de bezwaarmakers van mening dat Zwarte Piet een negatieve
stereotypering is van de zwarte mens, en dat de feestelijk bedoelde intocht
daarom een inbreuk vormt op de privélevens van deze mensen. Dat geldt alleen
voor de zwarte bezwaarmakers. Van de twee witte eisers die zich bij de groep van
twintig hadden aangesloten, stelde de rechtbank vast dat zij geen goede reden
hebben om de afgifte van de vergunning aan te vechten.

Om hun zaak te bepleiten, kwamen de bezwaarmakers met zwaar geschut.

Gek genoeg vond de rechtbank geen juridisch houvast in het Verdrag tot
bescherming van de rechten van de mens en de fundamentele vrijheden of het
Internationaal Verdrag inzake de uitbanning van alle vormen van
rassendiscriminatie, maar baseerde de rechter zich op een persbericht van het
College voor de Rechten van de Mens en een steekproef onder 1383 Amsterdammers.


Met het persbericht reageerde het college vorig jaar op de heisa over Zwarte
Piet. Op televisie noemde een vertegenwoordiger Zwarte Piet een racistisch
onderdeel van een traditie, een opvatting die het college verder alleen in korte
mails naar briefschrijvers deelde. In het vonnis schrijft de rechtbank waarde te
hechten aan het standpunt van het college, en dat blijkt: de beknopte reactie
zonder toelichting of motivatie vormt feitelijk de kurk waar het vonnis op
drijft.

Ook veel gewicht krijgt een steekproef die het gemeentelijke onderzoeksbureau
O+S in december 2012 hield onder 1383 Amsterdammers naar hun gevoelens omtrent
Zwarte Piet. De uitkomst dat zeven procent van de ondervraagden zich
gediscrimineerd voelt door het fenomeen, deed destijds niet meteen de
alarmbellen afgaan. De rechtbank focust dan ook op de 37 procent die desgevraagd
aan de onderzoekers liet weten zich te kunnen voorstellen dat anderen Piet als
discriminerend ervaren.

Dat laatste zegt feitelijk meer over het empathisch vermogen van de
ondervraagden dan over het racistische karakter van Zwarte Piet. Het is dapper
dat de rechtbank een inhoudelijke bijdrage levert aan het debat, maar deze
argumenten zullen aan de discussie geen einde maken.

En als de Raad van State in hoger beroep gehakt maakt van dit vonnis, zijn ook
de bezwaarmakers, met al hun legitieme redenen om Zwarte Piet door de wasstraat
te halen, terug bij af.

LOAD-DATE: 4 July 2014

LANGUAGE: DUTCH; NEDERLANDS

GRAPHIC: Tegenstanders van Zwarte Piet in de Amsterdamse rechtbank. De witte
Sunny Bergman (midden) had volgens het vonnis geen zaak.
Foto: Remko de Waal/ANP

PUBLICATION-TYPE: Krant

JOURNAL-CODE: Het Parool


                    Copyright 2014 De Persgroep Nederland BV
                              All Rights Reserved

                              78 of 100 DOCUMENTS



                               Leeuwarder Courant

                              4 juli 2014 vrijdag
                                  Editie Noord

'Zwarte Piet is kwetsend figuur'

SECTION: Binnenland; Blz. 4

LENGTH: 421 woorden


achtergrond sinterklaasintocht

Zwarte Piet is kwetsend voor zwarte Amsterdammers en legt te veel de nadruk op
het slavernijverleden. De gemeente moet de vergunning voor de sinterklaasintocht
van 2013 opnieuw bekijken.

AMSTERDAM De bestuursrechter in Amsterdam bepaalde gisteren dat burgemeester
Eberhard van der Laan bij de sinterklaasintocht beter naar de grieven van de
tegenstanders van Zwarte Piet had moeten luisteren. Die bezwaren had hij moeten
meenemen in zijn afweging de intocht wel of niet te laten doorgaan. ,,Hoewel de
knecht van de goedheiligman voor veel mensen een sprookjesfiguur uit de
kindertijd is, kan uiterlijk en gedrag van Zwarte Piet leiden tot het beeld dat
zwarte mensen ondergeschikt en dom zijn'', zegt het vonnis. Van der Laan
overweegt in beroep te gaan .

De uitspraak volgde in een bodemprocedure die de tegenstanders hadden
aangespannen. ,,De rechter heeft op juridisch vakkundige wijze Zwarte Piet de
nek omgedraaid'', zei juridisch adviseur Frank King namens de bezwaarmakers na
de uitspraak. ,,De rechtbank en ook wij hebben geschiedenis geschreven.'' King
meent dat het vonnis het begin is van een 'essentiële verandering in onze
samenleving'. Hoewel de uitspraak alleen betrekking heeft op de intocht in
Amsterdam, moet volgens hem ook de rest van het land rekening houden met het
oordeel.

Uit een recente uitspraak van het College voor de Rechten van de Mens en een
onderzoek van de gemeente bleek dat veel zwarte Amsterdammers zich
gediscrimineerd voelen door Zwarte Piet en dat veel andere Amsterdammers zich
dat goed kunnen voorstellen.

Van der Laan heeft zes weken om zijn besluit over de vergunning opnieuw te
bekijken. De gemeente zal de uitspraak van de bestuursrechter zorgvuldig
bestuderen. Het gaat volgens de burgemeester om enkele 'juridische en feitelijke
aspecten in de uitspraak'. Hij beraadt zich op de mogelijkheid in beroep te gaan
bij de Raad van State. ,,Dat zou ook duidelijkheid kunnen geven bij andere
gemeenten." Hij zet in op een 'stapsgewijze en geleidelijke verandering' van het
kinderfeest. ,,Het is een maatschappelijk probleem dat je maatschappelijk moet
oplossen."

In reactie op het het vonnis dreigen De vrienden van Zwarte Piet met een
rechtszaak. Zij willen het traditionele sinterklaasfeest blijven vieren.
Hoogleraar Evert Alkema uit Leiden, specialist in mensenrechten, is kritisch
over het vonnis. Als de intocht van Sinterklaas als kwetsend wordt ervaren, zijn
er wel 'grievender' evenementen te bedenken. ,,Zoals rechts-radicale
demonstraties.''

LOAD-DATE: 3 July 2014

LANGUAGE: DUTCH; NEDERLANDS

GRAPHIC: Een tegenstander van Zwarte Piet staat bij de Amsterdamse rechtbank. Op
zijn T-shirt staat de tekst 'War: no more Zwarte Piet. FOTO EPA/REMKO DE WAAL

PUBLICATION-TYPE: Krant

JOURNAL-CODE: LC


       Copyright 2014 Noordelijke Dagblad Combinatie / Leeuwarder Courant
                              All Rights Reserved

                              79 of 100 DOCUMENTS



                                     Trouw

                              4 juli 2014 vrijdag

'Zwarte Piet is de nek omgedraaid'

BYLINE: Hanne Obbink

SECTION: Binnenland; Blz. 7

LENGTH: 464 woorden


Eisers in rechtszaak tegen Amsterdamse burgemeester opgetogen over uitspraak

"We hebben geschiedenis geschreven", zegt Frank King. "Zwarte Piet zal niet
langer zijn wie hij altijd geweest is. We hebben hem de nek omgedraaid."

Aanvankelijk lijkt het, gisteren in de Amsterdamse rechtbank, anders af te
lopen. King heeft zes weken geleden namens tegenstanders van Zwarte Piet betoogd
dat burgemeester Van der Laan afgelopen najaar ten onrechte een vergunning heeft
gegeven voor een Sinterklaasintocht mét dat 'racistische stereotype'.

Maar in haar vonnis veegt de rechter argument na argument tegen die intocht-met-
Zwarte-Piet van tafel. In strijd met de Algemene Plaatselijke Verordening? Nee.
Strijdig met het verdrag van de Europese Unie? Geen sprake van. Discriminerend
in de zin van artikel 1 van de Grondwet? Niet gebleken.

De onrust in de rechtszaal groeit. Verontwaardigd gesis, halfluide
tegenwerpingen. Vooraan zit Sunny Bergman, een van de eisers, met tranen in de
ogen. En dan stelt de rechter ook nog dat blanke eisers zoals zij geen
persoonlijk belang in deze zaak hebben.

Maar dan keren de kansen. Want, betoogt de rechter nu, de zwárte eisers zijn wél
persoonlijk getroffen. Volgens het Europees Verdrag voor de Rechten van de Mens
verdient het privéleven van burgers bescherming. En omdat veel zwarte
Nederlanders zich gediscrimineerd voelen door de Zwarte-Piettraditie, maakt de
intocht inbreuk op hun privéleven.

De burgemeester heeft dit niet meegewogen toen hij een vergunning gaf voor de
Sinterklaasintocht, oordeelt de rechter uiteindelijk, en daarom was zijn besluit
onzorgvuldig. Binnen zes weken moet hij een nieuw besluit nemen "met
inachtneming van hetgeen in deze uitspraak is overwogen".

Vreugdekreten overstemmen die laatste woorden. "Mijn hart springt op voor alle
zwarte mensen die Zwarte Piet altijd al racistisch vonden", zegt Barryl Biekman,
een van de eisers. "En voor alle witten die het nog niet beseffen."

Sint zonder Zwarte Piet? Dat is onzeker

Racisme nederland

Krijgt Amsterdam een Sinterklaas zonder Zwarte Piet? Dat valt te bezien. In een
nieuw besluit over de intocht moet burgemeester Van der Laan de belangen van
degenen die zich gediscrimineerd voelen door Zwarte Piet afwegen tegen andere
belangen. Hoe dat uitpakt, is onzeker; de burgemeester gaat de uitspraak eerst
bestuderen. Maar, zegt Frank King namens de tegenstanders van Zwarte Piet, "als
hij deze uitspraak serieus neemt, kan dat maar één ding betekenen".

Strikt genomen geldt de uitspraak alleen de intocht van afgelopen najaar. Maar
de eisers in de rechtszaak gaan ervan uit dat die ook gevolgen heeft voor de
toekomst, in Amsterdam én elders. Minister Asscher (integratie) wilde daar
gisteren niets over zeggen. Volgens hem is de uitspraak een louter Amsterdamse
kwestie.

LOAD-DATE: 3 July 2014

LANGUAGE: DUTCH; NEDERLANDS

GRAPHIC:                      De eisende partij in de Amsterdamse rechtbank, van
links naar rechts: Frank King, Barryl Biekman, Sunny Bergman en Perez Jong Loy.
foto remko de waal, anp

PUBLICATION-TYPE: Krant

JOURNAL-CODE: Trouw


                    Copyright 2014 De Persgroep Nederland BV
                              All Rights Reserved

                              80 of 100 DOCUMENTS



                             AD/Rotterdams Dagblad

                             3 juli 2014 donderdag

VN-critica van Zwarte Piet heeft geen munitie

BYLINE: Piet Knobbe, Amsterdam.

SECTION: Service; Blz. 22

LENGTH: 160 woorden


Verene Shepherd, de VN-critica van Zwarte Piet, bezoekt ons land. Na jaren
onderzoek ben ik erachter gekomen dat er geen sprake kan zijn van een
achtergrond van slavernij. Als je in de geschiedenis duikt, doe het dan goed.
Dan weet je dat Sint nooit van Zwarte Piet gehoord kon hebben, omdat hij
voornamelijk alleen opereerde. Zwarte Piet is gemoduleerd naar de Moor die zelf
slavendrijver was en blanke vrouwen en kleine kinderen mee naar Spanje voerde.
Dit alles ongeveer 2 eeuwen na de dood van Sint Nicolaas. Dus historisch gezien
hebben zij elkaar nooit ontmoet. De tegenstanders van Zwarte Piet zullen
teleurgesteld zijn dat zij in hun strijd tegen racisme en discriminatie minder
munitie hebben dan aanvankelijk werd gedacht. De strijd tegen racisme ondersteun
ik van harte. Ik hoop hiermee de zinloze discussie over Zwarte Piet voor eens en
voor altijd de kop in te drukken.

VN-critica van Zwarte Piet heeft geen munitie


                Post van de dag

LOAD-DATE: 2 July 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADRD


                    Copyright 2014 De Persgroep Nederland BV
                              All Rights Reserved

                              81 of 100 DOCUMENTS



                       Algemeen Nederlands Persbureau ANP

                         July 3, 2014 Thursday 6:33 PM

Rechter: Zwarte Piet kwetsend figuur (3)

BYLINE: REINOUD ROEMER

SECTION: BINNENLAND

LENGTH: 374 words


ZWARTE PIET

G e a c t u a l i s e e r d e samenvatting

AMSTERDAM (ANP) - Zwarte Piet is kwetsend voor zwarte Amsterdammers en legt te
veel de nadruk op het slavernijverleden. De gemeente moet de vergunning voor de
sinterklaasintocht van 2013 opnieuw bekijken, bepaalde de bestuursrechter in
Amsterdam donderdag. Burgemeester Eberhard van der Laan overweegt in beroep te
gaan.

De uitspraak volgt in een bodemprocedure die de tegenstanders hadden
aangespannen. Volgens hun juridisch adviseur heeft de rechter Zwarte Piet ,,op
juridisch vakkundige wijze de nek omgedraaid''. ,,De rechtbank en ook wij hebben
geschiedenis geschreven.''

Bij het organiseren van de intocht van Sinterklaas had Van der Laan volgens de
rechter beter naar de grieven van de tegenstanders van Zwarte Piet moeten
luisteren en die bezwaren mee moeten nemen in zijn afweging. Hoewel de knecht
van de goedheilig man voor veel mensen een sprookjesfiguur uit de kindertijd is,
kan uiterlijk en gedrag van Zwarte Piet leiden tot het beeld dat zwarte mensen
ondergeschikt en dom zijn, luidt het vonnis.

Uit een recente uitspraak van het College voor de Rechten van de Mens en een
onderzoek van de gemeente bleek dat veel zwarte Amsterdammers zich
gediscrimineerd voelen door Zwarte Piet en dat veel andere Amsterdammers zich
dat goed kunnen voorstellen.

Van der Laan heeft 6 weken om zijn besluit over de vergunning opnieuw te
bekijken. De gemeente zal de uitspraak van de bestuursrechter zorgvuldig
bestuderen. Het gaat volgens de burgemeester om enkele ,,juridische en
feitelijke aspecten in de uitspraak''. Hij beraadt zich op de mogelijkheid om in
beroep te gaan bij de Raad van State. ,,Dat zou ook duidelijkheid kunnen geven
bij andere gemeenten.'' Hij zet in op een ,,stapsgewijze en geleidelijke
verandering'' van het kinderfeest. ,,Het is een maatschappelijk probleem, dat je
maatschappelijk moet oplossen.''

De stichting die de sinterklaasintocht in de hoofdstad organiseert, wacht af
waar de burgemeester mee komt. De intocht was vorig jaar al aangepast na de
bezwaren. Zo droegen de pieten geen gouden oorringen meer. De NTR, die de
landelijke intocht van Sinterklaas jaarlijks uitzendt op tv, liet weten dat
,,ontwikkelingen in de maatschappij weerspiegeld zullen worden''.

LOAD-DATE: July 4, 2014

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2014 Algemeen Nederlands Persbureau ANP
                              All Rights Reserved

                              82 of 100 DOCUMENTS



                       Algemeen Nederlands Persbureau ANP

                         July 3, 2014 Thursday 1:47 PM

Rechter: Zwarte Piet kwetsend figuur (2)

BYLINE: REINOUD ROEMER WENDEL

SECTION: BINNENLAND

LENGTH: 417 words


ZWARTE PIET

S a m e n v a t t i n g met nieuwe gegevens in laatste alinea

AMSTERDAM (ANP) - Zwarte Piet is kwetsend voor zwarte Amsterdammers en legt te
veel de nadruk op het slavernijverleden. Veel zwarte Amsterdammers voelen zich
erdoor gediscrimineerd en dat is een inbreuk op het privéleven van deze mensen.
Dat blijkt uit een uitspraak donderdag van de bestuursrechter in de hoofdstad.
Amsterdam moet de vergunning voor de intocht van 2013 daarom opnieuw onder de
loep nemen.

De Amsterdamse burgemeester Eberhard van der Laan had volgens de rechter bij de
organisatie van de intocht van Sinterklaas in 2013 beter naar de grieven van de
tegenstanders van Zwarte Piet moeten luisteren en die bezwaren mee moeten nemen
in zijn afweging.

De uitspraak volgt in een bodemprocedure die de tegenstanders hadden
aangespannen. Volgens hun juridisch adviseur Frank King heeft de rechter Zwarte
Piet 'op juridisch vakkundige wijze de nek omgedraaid'. ,,De rechtbank en ook
wij hebben geschiedenis geschreven.''

Volgens de bestuursrechter werkt Zwarte Piet een negatieve stereotypering van de
zwarte mens in de hand. Hoewel de knecht van de goedheiligman voor veel mensen
een sprookjesfiguur uit de kindertijd is, kan het uiterlijk en het gedrag van
Zwarte Piet leiden tot het beeld dat zwarte mensen ondergeschikt en dom zijn,
luidt het vonnis.

De rechter baseert zich op een recente uitspraak van het College voor de Rechten
van de Mens en een onderzoek van de gemeente. Uit dat onderzoek blijkt dat veel
zwarte Amsterdammers zich gediscrimineerd voelen door de geschminkte knecht van
de goedheiligman en dat veel andere Amsterdammers zich dat goed kunnen
voorstellen.

Amsterdam gaat de uitspraak van de bestuursrechter over de vergunningverlening
zorgvuldig bestuderen. Van der Laan krijgt 6 weken om zijn besluit over de
vergunning opnieuw te bekijken.

De NTR, die de landelijke intocht van Sinterklaas jaarlijks uitzendt op tv, nam
donderdag nog niet direct een standpunt. Het is volgens een woordvoerder niet de
taak van de NTR om een mening te hebben. Maar ,,ontwikkelingen in de
maatschappij zullen weerspiegeld worden''. Hoe dat precies gedaan wordt, kon hij
niet zeggen.

De stichting die de Sinterklaasintocht in Amsterdam organiseert, wil afwachten
waar de burgemeester mee komt. ,,We vermoeden dat het wel consequenties zal
hebben voor ons'', zei een woordvoerster. De intocht was vorig jaar al aangepast
na de bezwaren. Zo droegen de pieten geen gouden oorringen meer en was er meer
variatie in de haardracht.

LOAD-DATE: July 3, 2014

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2014 Algemeen Nederlands Persbureau ANP
                              All Rights Reserved

                              83 of 100 DOCUMENTS



                       Algemeen Nederlands Persbureau ANP

                         July 3, 2014 Thursday 12:06 PM

Rechter: Zwarte Piet kwetsend figuur

BYLINE: REINOUD ROEMER

SECTION: BINNENLAND

LENGTH: 357 words


ZWARTE PIET

S a m e n v a t t i n g met nieuwe gegevens

AMSTERDAM (ANP) - Zwarte Piet is kwetsend voor zwarte Amsterdammers en legt te
veel de nadruk op het slavernijverleden. Veel zwarte Amsterdammers voelen zich
erdoor gediscrimineerd en dat is een inbreuk op het privéleven van deze mensen.
Dat blijkt uit een uitspraak donderdag van de bestuursrechter in de hoofdstad.
Amsterdam moet de vergunning voor de intocht van 2013 daarom opnieuw onder de
loep nemen.

De Amsterdamse burgemeester Eberhard van der Laan had volgens de rechter bij de
organisatie van de intocht van Sinterklaas in 2013 beter naar de grieven van de
tegenstanders van Zwarte Piet moeten luisteren en die bezwaren mee moeten nemen
in zijn afweging.

De uitspraak volgt in een bodemprocedure die de tegenstanders hadden
aangespannen. Volgens hun juridisch adviseur Frank King heeft de rechter Zwarte
Piet 'op juridisch vakkundige wijze de nek omgedraaid'. ,,De rechtbank en ook
wij hebben geschiedenis geschreven.''

Volgens de bestuursrechter werkt Zwarte Piet een negatieve stereotypering van de
zwarte mens in de hand. Hoewel de knecht van de goedheiligman voor veel mensen
een sprookjesfiguur uit de kindertijd is, kan het uiterlijk en het gedrag van
Zwarte Piet leiden tot het beeld dat zwarte mensen ondergeschikt en dom zijn,
luidt het vonnis.

De rechter baseert zich op een recente uitspraak van het College voor de Rechten
van de Mens en een onderzoek van de gemeente. Uit dat onderzoek blijkt dat veel
zwarte Amsterdammers zich gediscrimineerd voelen door de geschminkte knecht van
de goedheiligman en dat veel andere Amsterdammers zich dat goed kunnen
voorstellen.

Amsterdam gaat de uitspraak van de bestuursrechter over de vergunningverlening
zorgvuldig bestuderen. Van der Laan krijgt 6 weken om zijn besluit over de
vergunning opnieuw te bekijken.

De NTR, die de landelijke intocht van Sinterklaas jaarlijks uitzendt op tv, nam
donderdag nog niet direct een standpunt. Het is volgens een woordvoerder niet de
taak van de NTR om een mening te hebben. Maar ,,ontwikkelingen in de
maatschappij zullen weerspiegeld worden''. Hoe dat precies gedaan wordt, kon hij
niet zeggen.

LOAD-DATE: July 3, 2014

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2014 Algemeen Nederlands Persbureau ANP
                              All Rights Reserved

                              84 of 100 DOCUMENTS



                                NRC Handelsblad

                              2 juli 2014 woensdag

Zwarte Piet mag best, als hij maar cadeautjes brengt

BYLINE: Door Evy van der Sanden

SECTION: Binnenland; Blz. 5

LENGTH: 722 woorden


Reportage

Zwarte Pietendiscussie

In Suriname liggen ze niet echt wakker van Zwarte Piet, al is de nieuwe wel
beter. Maar: zwart door de schoorsteen? ,,Dat kan niet. In Suriname hebben we
geen schoorstenen."

Amsterdam. Celestine Raalte (65) weet wat een zwarte huid betekent. In Nederland
werd haar dochter uitgescholden voor Zwarte Piet. En toen de Surinaamse nog een
kind kreeg, werd haar dochter boos omdat de baby een lichtere huid had. Ook
pijnlijk: haar kleindochter smeerde haar gezicht met wit poeder in om blank te
worden. ,,Daarom ben ik tegen Zwarte Piet. Ik heb onder hem geleden."

Het Nederlands Centrum voor Volkscultuur en Immaterieel Erfgoed presenteerde
eind mei een nieuwe Zwarte Piet, om een eind te maken aan een steeds fellere
discussie. Tegenstanders zien in de knecht van Sinterklaas een racistische
karikatuur, een slaaf, een relict uit het koloniale verleden. De nieuwe Piet is
gepolijst: modernere kleding, geen oorbellen, geen kroeshaar, geen dikke, rode
lippen. Hij is nog wel zwart, maar dat komt door de schoorsteen.

Hoe valt dat in Suriname? De voormalige Nederlandse kolonie, deels gebouwd op
slavenhandel, viert 5 december ook. Het protest in Nederland kwam mede uit de
Surinaamse gemeenschap. Maar in Paramaribo? Op zijn Surinaams gezegd: no spang.
Ze maken zich er amper druk om. Dat komt omdat Zwarte Piet in Suriname
nauwelijks nog bestaat.

Sinterklaas werd in de jaren tachtig onder het militaire regime van Desi
Bouterse afgeschaft omdat de Sint naar de koloniale periode terugvoerde.
Sindsdien heet 5 december Kinderdag. Dat kinderen die dag cadeautjes krijgen is
gebleven. Speelgoedwinkel Sweetheart viert Kinderdag wel met Sinterklaas, maar
Disneyfiguren hebben Zwarte Piet vervangen. Alleen op scholen komen Sint en
Zwarte Piet nog wel eens langs.

Minister Ashwin Adhin (Onderwijs en Volksontwikkeling) wilde daar vorig jaar
vanaf. Hij maakte zich sterk voor een Kinderdag zonder Zwarte Piet. Hij had
,,vanuit de samenleving" te horen gekregen dat zo'n zwarte knecht als kwetsend
werd ervaren. De minister wilde ,,meer elementen uit verschillende culturen"
toevoegen. Zou de nieuwe Piet hier in passen?

Jazeker. De nieuwe Piet van het Nederlands Centrum voor Volkscultuur is hier
welkom, zegt minister Adhin - tenzij iemand bezwaar heeft. Hij vindt het
aangepaste uiterlijk een verbetering. En dat het zwart door de schoorsteen komt
ook; geen verwijzing meer naar koloniale onderdanigheid.

Nita Ramcharan, hoofdredacteur van website Starnieuws maakt zich er niet druk
om. Ze wijdde geen letter aan de nieuwe Piet. ,,Ik heb me er niet mee
beziggehouden." Landelijk dagblad De Ware Tijd schreef er wel over. Maar, erkent
adjunct-hoofdredacteur Terence Oosterwolde, ,,velen zien die hele discussie als
een ver-van-mijn-bedshow". De weerstand tegen Piet in Suriname brengt hij in
verband met dezelfde ,,hardelijners" die ook herstelbetalingen eisen wegens het
slavernijverleden. Hoofdredacteur Meredith Helstone noemt het gedoe over de
nieuwe en oude Zwarte Piet vooral ,,een Nederlands probleem". De Ware Tijd
berichtte erover ,,omdat we ook publiceren voor Surinamers in het buitenland".

Kleuterleidster Marijke Karijo van basisschool OS1 Geyersvlijt in Paramaribo
maakt het ook weinig uit. ,,Ik zie geen verschil tussen de oude en nieuwe Piet."
Het is vooral belangrijk, vindt ze, dat ze Kinderdag ieder jaar vieren. Haar
kleuters hebben het niet breed, dan telt zo'n feest des te meer.

De christelijke Slooteschool viert Kinderdag al jaren zonder Zwarte Piet.
Directeur Mohadin Ramesh vindt de zwarte knecht discriminerend. Maar als een
bedrijf Sint en Piet cadeautjes voor zijn school laat brengen, stuurt hij hen
niet weg. Eén puntje van kritiek op de nieuwe Piet wil Ramesh trouwens wel
kwijt. Over die zwarte kleur door de schoorsteen: ,,Dat kan niet. In Suriname
hebben we geen schoorstenen."

Celestine Raalte laat zich niet in de luren leggen door alle gematigde reacties
in haar land. ,,Veel mensen lijden in stilte", weet ze. En wat vinden Surinaamse
kinderen? Arysth Jahmal Strijk (4 jaar), uit de kleutergroep van OS1
Geyersvlijt: ,,Ik hou van Kinderdag, Sinterklaas en Pieterbaasje omdat je veel
cadeautjes krijgt en veel koekjes en veel snoepjes. Ik wil niet dat Pieterbaas
verandert. Ik wil alleen dat er meer kleuren komen. Omdat alle kleuren mooi zijn
en niet alleen bruin."

LOAD-DATE: 2 July 2014

LANGUAGE: DUTCH; NEDERLANDS

GRAPHIC: De herdenking, gisteren in Amsterdam, van de afschaffing van de
slavernij.

PUBLICATION-TYPE: Krant

JOURNAL-CODE: NRC Handelsblad


                         Copyright 2014 NRC Media B.V.
                              All Rights Reserved

                              85 of 100 DOCUMENTS



                                   Het Parool

                             14 juni 2014 zaterdag

Van compromispiet tot afgeschafte Piet

SECTION: Het Laatste Woord; Blz. 49

LENGTH: 603 woorden


Deze week is de Zwarte Pietdiscussie weer ontbrand. Van compromis-pieten tot
paarse pieten, of toch afschaffing van het fenomeen.


Het is warm. Je hebt zin in ijs, koud bier en frisse cocktails. Pepernoten
voelen lichtjaren ver weg. Maar daar duikt ineens Zwarte Piet op.

Triomfantelijk meldde zomerdiscussieprogramma Knevel & Van den Brink dinsdag de
presentatie van de Nieuwe Zwarte Piet door het Nederlands Centrum voor
Volkscultuur en Immaterieel Erfgoed (VIE). Het nieuwe voorstel, al snel
Compromispiet genoemd, is niet zwart, maar bruin, heeft geen oorringen, wel
steil haar en zijn lippen zijn nog wel rood, maar minder 'vol'. Ook mag hij een
hipper pak aan en moet hij niet meer dom praten.



Maar 'niemand wordt gedwongen tot wat dan ook', benadrukte het centrum alvast,
voordat de discussie weer net zo hevig zou worden als vorig jaar, toen ook de VN
zich ermee bemoeide en VN-commissievoorzitter Verene Shepherd Zwarte Piet een
'terugkeer naar de slavernij' noemde.

Anousha Nzume, fervent tegenstander van de huidige Zwarte Piet, zat ook bij
Knevel & Van den Brink aan tafel. "Piet is al ver geevolueerd, waarom kunnen we
de laatste stap niet ook zetten?" Ze presenteerde in hetzelfde programma
Kleurenpiet: een paarse vrouwenpiet met rood steil haar.

Groot Zwarte Pietliefhebber Jan van Wijk kon zich totaal niet in de nieuwe
voorstellen vinden. "Het past niet in het beeld dat we hebben van het goede
maatje van Sinterklaas."

Meer dan vierhonderd reacties kreeg Knevel & Van den Brink op de website naar
aanleiding van de Zwarte Pietuitzending, waaronder 'Die paarse piet is helemaal
idioot en maakt kinderen alleen maar bang.'

"Ik zie werkelijk niets van de kritiek terug," reageerde dichter Quinsy Gario,
een anti-ZwartePietactivist. "Er is helemaal niets veranderd. Datgene waar het
eigenlijk om gaat, de huidskleur, blijft veilig buiten schot."

In deze krant stelde columnist Mano Bouzamour voor om Zwarte Piet helemaal af te
schaffen. 'Sommige blanken moeten een keer buigen, zoals katoenplukkers dat
jarenlang voor hun voorouders hebben moeten doen.'

Op FunX besprak presentatrice Zarayda Groenhart de stelling 'De nieuwe Zwarte
Piet is een slecht alternatief'. Tachtig procent van de luisteraars was het met
de stelling eens.

In België werden minder beleefde woorden gebezigd. Raf Rumes, secretaris van het
Vlaamse Sinterklaasgenootschap, zei in Het Laatste Nieuws dat de discussie rond
Zwarte Piet 'van de pot gerukt' is. "Wij zijn absoluut niet van plan om iets aan
onze Zwarte Pieten te veranderen."

De discussie werd overigens nauwelijks anders gevoerd dan vorig jaar, hoe graag
Ineke Strouken van het VIE er ook op wees dat ze een 'stap verder wilde zetten
in de discussie'. Tegelijkertijd plaatste de Roosendaalse jongens van de immens
populaire, door meer dan twee miljoen mensen gelikede site Pietitie een poll
over de nieuwe Piet. Bijna dertigduizend mensen vonden de nieuwe Pieten, paars
of bruin, maar niets.

In de Volkskrant relativeerde Sander van Walsum de boosheid en zette hij Piet in
historisch perspectief. Piet evolueerde al zo veel, waarom nu ook niet? "Voor
Zwarte Piet [...] ziet het er pas somber uit als hij wordt beroofd van zijn
gebleken vermogen zich aan wisselende omstandigheden aan te passen."

Een oplossing laat nog op zich wachten, maar we zijn er in elk geval bijtijds
bij. Op tijd voor de opnames van het Sinterklaasjournaal, die al in de zomer
zijn. Hoe dat Piet gaat inzetten wilde Arthur Schuitemaker, directeur marketing
NTR, de producent van het Sinterklaasjournaal, alleen nog niet zeggen.

'Waar het eigenlijk om gaat, de huidskleur, blijft veilig buiten schot'

LOAD-DATE: 16 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Parool


                    Copyright 2014 De Persgroep Nederland BV
                              All Rights Reserved

                              86 of 100 DOCUMENTS



                          Provinciale Zeeuwse Courant

                             14 juni 2014 zaterdag
                               Zeeuws-Vlaanderen

zaterdag - Voor meer columns: www.pzc.nl/columns - Maikel Harte - Zwarte Piet
2.0

SECTION: 30ZEELAND

LENGTH: 326 woorden



Voetbal wordt wel de belangrijkste bijzaak ter wereld genoemd en dat betekent
dat veel ander nieuws op dit moment wordt overschaduwd door wat er rond het WK
gebeurt. Domineerde in november de discussie over Zwarte Piet nog het nieuws, de
presentatie van de Zwarte Piet 2.0 deze week maakte maar bar weinig los. Het
systeem dat Oranje moet spelen, is even belangrijker.

Bovendien biedt de nieuwe Zwarte Piet weinig nieuws onder de zon. Hij is donker
gebleven, alleen het kroeshaar en de oorbellen zijn verdwenen. De kleding is
nauwelijks veranderd, alleen de veer heeft een prominentere rol gekregen. Heeft
u de foto's van de nieuwe Zwarte Piet al gezien? Ik voorzie nieuwe opstanden.
Met dat donkere gelaat, het lange steile zwarte haar, en de veer op het hoofd
vind ik het net een indiaan. En als je het hebt over onderdrukking door een
blanke overheerser, dan kunnen de indianen daarover meepraten. Als deze nieuwe
versie doorgaat, zou het me niet verbazen als daar straks een Apache of een
Sioux bij de Verenigde Naties over gaat klagen. Zwarte Piet klinkt ook nogal
indianenachtig. In een rijtje namen als Witte Veder, Dansende Wolf en Rode Wolk,
zou Zwarte Piet niet misstaan. Maar goed, over de nieuwe Zwarte Piet maken we
ons nu nog niet druk. Het WK is begonnen en dat is even belangrijker, al is het
wel een goeie gelegenheid om je ongenoegen te uiten. Kijk maar naar al die
stakingen in Brazilië. Miljarden gaan er naar het WK, terwijl veel Brazilianen
in bittere armoede leven. De beelden zijn soms ook schrijnend. Pal naast de
hypermoderne stadions staan sloppenwijken zonder riolering, daar loopt de stront
zo door de straten. Dat is misschien nog wel gekker dan een WK in een woestijn,
zoals in 2022 in Qatar. Maar ja, als je als land een WK wilt krijgen, dan hoef
je blijkbaar alleen maar even voor Sinterklaas spelen bij de FIFA. En als je
daar wat van zegt zoals Michael van Praag van de KNVB, dan krijg je meteen...
inderdaad, de zwartepiet.

LOAD-DATE: 14 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: PZ


                     Copyright 2014 Wegener NieuwsMedia BV
                              All Rights Reserved

                              87 of 100 DOCUMENTS



                             De Gooi- en Eemlander

                             12 juni 2014 donderdag

Nieuwe Zwarte Piet is saaie Piet

SECTION: Metropool

LENGTH: 109 woorden


De nieuwe Zwarte Piet heeft geen kroeshaar en volle rode lippen meer, is niet
meer zwart maar bruin en zijn pak is wat hipper geworden. Ook draagt het hulpje
van Sinterklaas geen oorringen meer. Verder zou Zwarte Piet een meer
gelijkwaardige relatie met Sinterklaas moeten hebben en minder dom moeten zijn.
Het Nederlands Centrum voor Volkscultuur en Immaterieel Erfgoed (VIE)
presenteerde dinsdagavond na onderzoek deze 'nieuwe Zwarte Piet'. Kortom, alles
wat Piet onderscheidt, grappig en daarom leuk maakt voor kinderen wordt
weggepoetst. Deze nieuwe Zwarte Piet is vooral een saaie Piet.

Zwarte Piet wordt saaie Piet Foto Kippa

LOAD-DATE: 11 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HDC_De_Gooi


             Copyright 2014 HDC Media B.V. / De Gooi- en Eemlander
                              All Rights Reserved

                              88 of 100 DOCUMENTS



                                 de Volkskrant

                             12 juni 2014 donderdag

Compromis-Piet komt er vanzelf

BYLINE: SANDER VAN WALSUM

SECTION: Binnenland; Blz. 13

LENGTH: 581 woorden


Analyse: De nieuwe Zwarte Piet

Zwarte Piet veranderde in de loop der tijd al vaak: van discrete knecht tot
boeman tot krompratende nar. Geruisloos. Tot hij opeens tot kernstuk van een
traditie werd gebombardeerd.

De 'nieuwe Zwarte Piet' die dinsdagavond bij Knevel & Van den Brink werd
gepresenteerd, heeft - zoals te verwachten is van een compromisfiguur - weinig
bijval geoogst. Voor kunstenaar Quinsy Gario, voorganger van het protest tegen
Zwarte Piet, lijkt de nieuwe Piet te veel op de oude. 'Ik denk niet dat je kunt
polderen over racisme', zegt Gario. Hij ziet de Piet die het Nederlands Centrum
voor Volkscultuur en Immaterieel Erfgoed (VIE) uit honderden suggesties
destilleerde vooral als toonbeeld van lafheid. Voor Jan van Wijk, voorzitter van
het Sint Nicolaas Genootschap, lijkt de nieuwe Piet juist te weinig op de oude.
Goed: hij mag dan zijn geschminkt in een bruinachtige kleur, maar met zijn dunne
lippen, sluike haar en onversierde oren heeft hij toch echt te weinig gemeen met
de Piet die sinds een paar jaar de geliefdste Nederlandse traditie heet te
belichamen. Voor- en tegenstanders zijn het er dus over eens dat déze Piet geen
toekomst heeft.

Dat zou vermoedelijk hebben gegolden voor elk alternatief. Want Zwarte Piet
ontwikkelt zichzelf. Hij láát zich niet ontwikkelen. 'Ikzelf zou mijn kaarten
zetten op een 'grassroots- en olievlekbenadering', schreef John Helsloot,
onderzoeker aan het Meertens Instituut, jaren geleden al. 'Laten enkelingen, die
zich eigen hebben gemaakt dat een verandering niet per definitie verlies
betekent, in hun eigen directe omgeving een onnadrukkelijk voorbeeld geven en
blijmoedig afscheid nemen van Zwarte Piet.'

We hebben tenslotte al veelvuldig afscheid genomen van een Zwarte Piet zoals we
die ooit hebben gekend: van de discrete knecht die in de boeken van Jan
Schenkman - midden 19de eeuw - blootshoofds en in sober tenue Sint-Nicolaas
vergezelde. Van de boeman die werd geacht kinderen angst in te boezemen. En van
de krompratende nar die voor de vrolijke noot moest zorgen. Het is allemaal
geruisloos gegaan. Totdat Zwarte Piet bleek te detoneren in een samenleving die
in korte tijd ingrijpend van kleur en samenstelling was veranderd. Toen werd hij
ineens tot kernstuk van een traditie gepromoveerd. En een traditie, daar mag je
niet aankomen. Zeker niet in een samenleving die zo onzeker is als de onze. Want
een traditie is per definitie het behouden waard.

In een land dat het alleen inzake de Tweede Wereldoorlog over vroeger heeft,
ging het opeens over de vraag of Zwarte Piet een creatie was van Jan Schenkman
of dat hij wellicht van Italiaanse, Ethiopische, Saraceense of Germaanse afkomst
was. Eerder had dat er nooit iets toe gedaan: Zwarte Piet wás er gewoon. Als het
resultaat van een ontwikkeling van eeuwen.

Die ontwikkeling gaat nu gewoon door. Met of zonder compromis-Pieten. We leven
tenslotte in een post-traditionele samenleving waarin oude vormen en gebruiken
voortdurend worden herijkt. Of, om het in de woorden van beeldhouwer-dichter Ian
Hamilton Finlay te zeggen: The present order is the disorder of the future.
'Tradities' die de toets der kritiek niet kunnen doorstaan - zoals katknuppelen
en palingtrekken - verdwijnen.

Voor Zwarte Piet, die trouwens ooit Assiepan of Trappadoeli zou hebben geheten,
ziet het er pas somber uit als hij wordt beroofd van zijn gebleken vermogen zich
aan wisselende omstandigheden aan te passen.

Iedereen is het er dus over eens dat déze Piet geen toekomst heeft

LOAD-DATE: 11 June 2014

LANGUAGE: DUTCH; NEDERLANDS

GRAPHIC: De visie van tekenaars Peter de Wit (links) en Bas van der Schot
(rechts) op de dinsdagavond gepresenteerde compromis-Piet.
Illustratie Peter de Wit
De visie van tekenaars Peter de Wit (links) en Bas van der Schot (rechts) op de
dinsdagavond gepresenteerde compromis-Piet.
Illustratie Bas van der Schot
De compromis-Piet van Knevel & Van den Brink.
Foto EPA

PUBLICATION-TYPE: Krant

JOURNAL-CODE: de Volkskrant


                    Copyright 2014 De Persgroep Nederland BV
                              All Rights Reserved

                              89 of 100 DOCUMENTS



                                NRC Handelsblad

                             11 juni 2014 woensdag

Zwarte Piet zonder kroeshaar

BYLINE: Door Bas Blokker

SECTION: Achterpagina; Blz. 20

LENGTH: 481 woorden

SAMENVATTING

Discussie over Zwarte Piet

Het Centrum voor Volkscultuur en Immaterieel Erfgoed speurde naar een
toekomstbestendige Zwarte Piet.

VOLLEDIGE TEKST:

De Zwarte Piet van de naaste toekomst heeft geen kroeshaar meer, geen dikke rode
lippen en geen gouden oorringen in. Maar: hij is nog altijd zwart. Of tenminste
bruin. ,,Dat is prima", zegt Jan van Wijk, voorzitter van het Sint Nicolaas
Genootschap. Verder kunnen de veranderingen zijn goedkeuring niet krijgen, zei
hij gisteren in het tv-programma Knevel & Van den Brink.

In die talkshow werd de ,,toekomstbestendige Piet" gepresenteerd. ,,Gaan we
klappen voor deze Piet", vroeg Andries Knevel, die het publiek even tevoren nog
tot ,,applaus!" had gemaand toen de  traditionele Zwarte Piet binnenkwam.

De toekomstbestendige Piet is geen dienstvoorschrift voor Sinterklaascomités,
hij is geschminkt en gekleed door de medewerkers van Knevel & Van den Brink, en
zij deden dat na lezing van een rapport van het Centrum voor Volkscultuur en
Immaterieel Erfgoed (VIE).

Directeur Ineke Strouken van het VIE zei in het programma dat het onderzoek is
bedoeld om de dialoog verder te helpen tussen voor- en tegenstanders van de
traditionele Zwarte Piet. Belangrijkste conclusie uit het onderzoek - dertig
interviews met deskundigen en betrokkenen en lezing van zo'n 9.000 mails die het
centrum kreeg - is volgens wetenschappelijk beleidsmedewerker Albert van der
Zeijden: ,,Experimenteren."

Vorig jaar liepen de gemoederen hoog op, toen bekend werd dat een buitenlandse
commissie onder de vlag van de Verenigde Naties onderzoek zou doen naar het
racistisch gehalte van het Sinterklaasfeest. Een pro-Zwarte Piet 'pietietsie'
werd twee miljoen keer gesteund. Tegenstanders van de traditionele Piet
probeerden (vergeefs) de Amsterdamse intocht te laten verbieden. Volgende maand
doet de rechtbank uitspraak in een bodemprocedure.

,,Niemand kan zijn hoofd nog in het zand steken", zegt Van der Zeijden. Uit het
rapport spreekt meer dan voorheen het bewustzijn dat iets moet gebeuren omdat
niemand voort wil in een sfeer van constant politiek debat. Hij onderstreept dat
de toekomstbestendige Piet op tv een bedenksel is van de talkshowmakers en dat
in het rapport wel veranderingen genoemd worden, maar dan ,,neutraal, als
opvattingen van de verschillende geïnterviewden".

Volgens hem is ,,het hele spectrum aan bod geweest in het onderzoek. Van Barryl
Biekman van het Landelijk Platform Slavernijverleden (,,Zwarte Piet moet in één
keer uit het feest verwijderd worden", is haar aanbeveling) tot Jan van Wijk die
geen millimeter wil wijken van het feest met de zwartgeschminkte knecht en het
kroeshaar. Maar veranderen zal het, zegt Van der Zeijden. Niet omdat het VIE dat
wil, maar omdat de honderden Sinterklaascomités niet doof zijn voor de geluiden
in de samenleving.

Niemand kan zijn hoofd nog in het zand steken

Centrum voor Volkscultuur

LOAD-DATE: 11 June 2014

LANGUAGE: DUTCH; NEDERLANDS

GRAPHIC: Drie soorten Zwarte Piet die gisteren in Knevel & Van den Brink werden
getoond. Van links naar rechts: de ,,toekomstbestendige" Piet die de redactie
van het tv-programma  bedacht, een kleurige Piet die theatermaker Anousha Nzume
suggereerde, en de bekende en inmiddels omstreden Zwarte Piet.
Foto Kippa/ANP

PUBLICATION-TYPE: Krant

JOURNAL-CODE: NRC Handelsblad


                         Copyright 2014 NRC Media B.V.
                              All Rights Reserved

                              90 of 100 DOCUMENTS



                                 de Volkskrant

                              31 mei 2014 zaterdag

Hou blanke Sinterklaas en zwarte Piet in ere

SECTION: Opinie en Debat; Blz. 33

LENGTH: 391 woorden


Danielle Oprel wil Zwarte Piet van zijn kleur ontdoen omdat een zwarte Zwarte
Piet racistisch en discriminerend zou zijn (O&D, 26 mei). Ze staat daarin niet
alleen en op 3 juli gaat de rechter zich over de kwestie buigen.



Wat me verbaast aan de zwartepietendiscussie is dat tegenstanders er vrijwel
voetstoots van uitgaan dat het verschijnsel Zwarte Piet zijn wortels in de
slaventijd heeft. Marcel Bas laat in zijn boek Zwarte Piet: discriminerend of
fascinerend? zien dat Zwarte Piet op een oud-Germaans gebruik teruggaat en dus
vele malen ouder is dan de slavernij. Ook laat hij zien dat Piet in de
slaventijd inderdaad enkele aparte trekjes is gaan krijgen, zoals het pagepakje
met pofbroek en molensteenkraag.

Overal in Europa vinden we sporen terug van dat oud-Germaanse gebruik, zoals de
IJslandse Grýla, de Roemeense Sfântul Nicolae en de Zwitserse Schmutzli
('Smeerkees').

Ik zou Oprel, Sunny Bergman, Perez Jong Loy, Quinsy Gario, Gerda Havertong,
Freek de Jonge, Anouk en anderen die Zwarte Piet wit zouden willen wassen en de
bron van Zwarte Piet in de slavernij plaatsen, willen uitnodigen om Bas' boek te
ontkrachten. Graag eerst feiten en dan pas emoties - en niet andersom!
Sinterklaas en Zwarte Piet zijn met hun tijd meegegaan en zijn in mijn ogen op
dit moment twee volstrekte idioten, naar kleding en gedrag. Alleen Zwarte Piet
is een stuk grappiger dan die dommige Sinterklaas en ook een stuk slimmer:
Sinterklaas schept altijd weer problemen en Zwarte Piet lost ze dan op. Geen
wonder dat peuters en kleuters helemaal weg zijn van Zwarte Piet en Sinterklaas
maar een rare kwast vinden. Voel ik me als blanke daarom gediscrimineerd?
Alsjeblieft niet!

Het enige discriminerende dat ik aan Zwarte Piet kan ontdekken is dat hij in de
hiërarchie onder Sinterklaas staat. Hij is en blijft immers de knecht van de
Sint. Dit punt dient te worden opgelost. Er zijn verschillende mogelijkheden. We
laten ze beiden bijvoorbeeld op een schimmel rijden. Dat gebeurt al met Nikolaus
en Ruprecht in bepaalde delen van Duitsland. Of er blijft één schimmel, waar elk
van beiden een deel van de optocht op zit.

Laten we een blanke Sinterklaas en een zwarte Zwarte Piet in ere houden. Als we
het verstandig aanpakken is het Sinterklaasfeest hét antiracistische element in
de opvoeding bij uitstek!

Ewald Vervaet, Amsterdam, ontwikkelingspsycholoog

LOAD-DATE: 30 May 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2014 De Persgroep Nederland BV
                              All Rights Reserved

                              91 of 100 DOCUMENTS



                                NRC Handelsblad

                              23 mei 2014 vrijdag

Zwarte Piet wordt anders, de vraag is  alleen hoe snel

BYLINE: Door een onzer redacteuren

SECTION: Binnenland

LENGTH: 436 woorden

SAMENVATTING

Sinterklaasintocht

De rechter boog zich gisteren over Zwarte Piet. Mag hij straks weer mee met de
Sint? Of is hij racistisch?

VOLLEDIGE TEKST:

Amsterdam. ,,Tot Zwarte Piet blond haar en blauwe ogen heeft, procederen wij
door. Tot aan het Europese Hof."

Op de warmste dag van het jaar stond de zaak-Zwarte Piet gisteren centraal in de
Amsterdamse rechtbank. Namens een groep belanghebbenden, en af en toe
luidruchtig gesteund door het publiek in de zaal, gaf raadsman F.W. King stem
aan hun vastberadenheid. ,,Zwarte Piet en racisme zijn twee kanten van dezelfde
medaille. Hij wekt emoties op van slavernij en onderdrukking en tast de
menselijke waardigheid aan van zwarte Nederlanders van Afrikaanse afkomst."

Aan de rechters de taak om een uitspraak te doen over de intocht van Sinterklaas
in Amsterdam van vorig jaar. Heeft burgemeester Van der Laan destijds terecht
een vergunning voor dit evenement afgegeven? En mag hij dit voor het komende
Sinterklaasfeest weer doen? Of is een zwarte Zwarte Piet, met kroeshaar en
capriolen, dermate kwetsend dat zijn aanwezigheid in de optocht moet worden
verboden?

Volgens de klagers staat Zwarte Piet op gespannen voet met de Grondwet. Dat was
een van de wetsartikelen en internationale verdragen die King aanvoerde in zijn
pleidooi. Bij de meeste daarvan stelden de rechters tamelijk sceptische vragen.
Maar bij artikel 1 van de Grondwet (,,Allen die zich in Nederland bevinden,
worden in gelijke gevallen gelijk behandeld. Discriminatie [...] op welke grond
dan ook, is niet toegestaan.") bleef de voorzitter van de rechtbank langer
stilstaan. Ze vroeg de vertegenwoordiger van de gemeente Amsterdam: ,,Stel dat
wij Zwarte Piet strijdig vinden met artikel 1 van de Grondwet, is die figuur dan
automatisch strijdig met de openbare orde?" Het antwoord: ,,Dat zal de
burgemeester dan meenemen in zijn afweging."

De rechtbank hield een slag om de arm of zij daadwerkelijk tot een uitspraak zal
komen. Terwijl deze bodemprocedure loopt, spreekt burgemeester Van der Laan met
enkele betrokkenen bij het feest en tenminste één criticus van de traditionele
figuur van Zwarte Piet over aanpassingen aan diens uiterlijk en gedrag.
Uitgangspunt is dat hij wordt veranderd, aldus de gemeentelijke jurist. ,,We
zijn het alleen niet allemaal eens over de snelheid waarmee dat gebeurt."

De jurist van de gemeente wilde geen details over de besprekingen geven - ,,die
zijn vertrouwelijk" - of wie daaraan deelnemen.  Hij zei wel: ,,Men wil het
feest het feest laten zijn, maar er wordt gesproken over aanpassingen voor de
intocht van 2014."

Op 3 juli doet de rechtbank uitspraak.

LOAD-DATE: 23 May 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2014 NRC Media B.V.
                              All Rights Reserved

                              92 of 100 DOCUMENTS



                                    NRC.NEXT

                              23 mei 2014 vrijdag

Doorvechten   tot Zwarte Piet blond haar en blauwe ogen heeft

BYLINE: Bas Blokker

SECTION: weten

LENGTH: 576 woorden

SAMENVATTING

Zaak-Zwarte Piet //

Het is mei en het gaat nu alweer over Zwarte Piet // Gisteren was er een
rechtszaak in Amsterdam // Heeft burgemeester Van der Laan vorig jaar terecht
een vergunning afgegeven voor de intocht?

VOLLEDIGE TEKST:

  Correspondent Amsterdam


Amsterdam.  ,,Tot Zwarte Piet blond haar en blauwe ogen heeft, procederen wij
door. Tot aan het Europese Hof."

Op de warmste dag van het jaar stond de zaak-Zwarte Piet gisteren centraal in de
Amsterdamse rechtbank. Namens een groep belanghebbenden, en af en toe
luidruchtig gesteund door het publiek in de zaal, gaf raadsman F.W. King stem
aan hun vastberadenheid.

,,Zwarte Piet en racisme zijn twee kanten van dezelfde medaille. Hij wekt
emoties op van slavernij en onderdrukking en tast de menselijke waardigheid aan
van zwarte Nederlanders van Afrikaanse afkomst."

Aan de rechters de taak om een uitspraak te doen over de intocht van Sinterklaas
in Amsterdam van vorig jaar. Heeft burgemeester Van der Laan destijds terecht
een vergunning voor dit evenement afgegeven? En mag hij dit voor het komende
Sinterklaasfeest weer doen? Of is een zwarte Zwarte Piet, met kroeshaar en
capriolen, dermate kwetsend dat zijn aanwezigheid in de optocht moet worden
verboden?

In strijd met de Grondwet?

Volgens de klagers staat Zwarte Piet op gespannen voet met de Grondwet. Dat was
een van de wetsartikelen en internationale verdragen die King aanvoerde in zijn
pleidooi. Bij de meeste daarvan stelden de rechters tamelijk sceptische vragen.

Maar bij artikel 1 van de Grondwet (,,Allen die zich in Nederland bevinden,
worden in gelijke gevallen gelijk behandeld. Discriminatie (..) op welke grond
dan ook, is niet toegestaan.") bleef de voorzitter van de rechtbank langer
stilstaan.

Ze vroeg de vertegenwoordiger van de gemeente Amsterdam: ,,Stel dat wij Zwarte
Piet strijdig vinden met artikel 1 van de Grondwet, is die figuur dan
automatisch strijdig met de openbare orde?" Het antwoord: ,,Dat zal de
burgemeester dan meenemen in zijn afweging."

De rechtbank hield een slag om de arm of zij daadwerkelijk tot een uitspraak zal
komen. Terwijl deze bodemprocedure loopt, spreekt burgemeester Van der Laan met
enkele betrokkenen bij het feest en tenminste één criticus van de traditionele
figuur van Zwarte Piet over aanpassingen aan diens uiterlijk en gedrag.
Uitgangspunt is dat hij wordt veranderd, aldus de gemeentelijke jurist.

De jurist van de gemeente wilde geen details over de besprekingen geven - ,,die
zijn vertrouwelijk" - of wie daaraan deelnemen. Hij hield het er gisteren op dat
er twee ontmoetingen zijn geweest en dat een derde gepland staat.  Raadsman King
was sceptisch. ,,Er is wel overleg, maar niet met de partijen die ik
vertegenwoordig. En voor zover er gesproken wordt over verandering, gaat het om
een cosmetische verandering."

Lees meer in de column van Arjen van Veelen: pagina 16

Vorig jaar was er veel discussie

De discussie over het racistische gehalte van Zwarte Piet laaide vorig najaar
hoog op. Toen  een onderzoekster van de Verenigde Naties pleitte voor het
afschaffen, mengden zich duizenden mensen in de discussie.

Sinterklaasorganisaties zouden bereid zijn geleidelijk het uiterlijk van Zwarte
Piet aan te passen. Dat zeiden vertegenwoordigers van de verschillende
organisaties naar aanleiding van de protesten over de gedaante van de knecht van
Sinterklaas. De felheid van voor- en tegenstanders in het debat bedreigt volgens
hen het kinderfeest.

LOAD-DATE: 22 May 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2014 NRC Media B.V.
                              All Rights Reserved

                              93 of 100 DOCUMENTS



                                 de Volkskrant

                             22 mei 2014 donderdag

Zwarte Piet komt voor de rechter: kwetst hij of niet?

BYLINE: DOOR OLAF TEMPELMAN

SECTION: Binnenland

LENGTH: 968 woorden


Het sinterklaasfeest begint dit jaar in de lente, althans in juridisch opzicht.
De bestuursrechter in Amsterdam neemt de figuur Zwarte Piet vandaag inhoudelijk
onder de loep.


De soldaten van het digitale beschermleger van Zwarte Piet weten één ding zeker:
er is weinig verschil tussen de dames van de VN die het op 'onze' Piet hebben
voorzien en de Brusselse bureaucraten die 'onze' munt afpakten.



Lees de steun voor Zwarte Piet op internet en je weet: Jamaicaanse
VN-consultantes, Surinaamse advocaten of EU-kopstukken, ze maken allemaal deel
uit van de beweging die het heeft voorzien op Hollandse verworvenheden. De
gulden hebben ze al afgepakt, van Zwarte Piet blijven ze af met hun mondiale
tengels.

Dat Zwarte Piet zich uitgerekend op de dag van de Europese verkiezingen in
Amsterdam voor de rechter moet verantwoorden, is zo bezien minder toevallig dan
het op het eerste gezicht lijkt.

Elk jaar begint het sinterklaasfeest in Nederland weer iets vroeger, in 2014 is
het op 22 mei om 10.30 uur. In een bodemprocedure buigt de bestuursrechter in
Amsterdam zich vandaag over het al dan niet kwetsende karakter van de zwarte
knecht.

De procedure volgt op een kort geding dat advocaat Frank King eind 2013
aanspande namens Nederlanders die aanstoot nemen aan een traditie die
'respectloos is naar mensen van Afrikaanse afkomst'. King vroeg om een verbod op
de aanwezigheid van Zwarte Pieten bij de intocht van Sinterklaas in Amsterdam.
De rechtbank wees dat verzoek op 8 november af. De bodemprocedure van vandaag
betreft de vraag of de burgemeester van Amsterdam destijds terecht een
vergunning heeft verleend voor een intocht waarbij pieten in de kleur zwart
aanwezig waren.

Vandaag luistert de rechter naar argumenten van voor- en tegenstanders. Op basis
daarvan neemt hij de figuur van Zwarte Piet inhoudelijk onder de loep. De
uitspraak volgt binnen enkele weken.

Dan zal blijken hoe sterk Zwarte Piet, in 1850 bedacht door de Amsterdamse
onderwijzer Jan Schenkman, in 2014 juridisch in zijn schoenen staat. In zijn
kinderboek Sint Nikolaas en zijn knecht introduceerde Schenkman ook de intocht
en de stoomboot .

Anderhalve eeuw is niet veel voor een traditie, en deze was bovendien een
toonbeeld van verandering. De sinterklaasfiguur werd in de loop van de 20ste
eeuw minder autoritair, de roe raakte in onbruik en de relatie tussen Sint en
Piet werd gelijkwaardiger. Zwarte Pieten transformeerden van 'dom' pratende
hulptroepen in een soort leidinggevende managers.

Traditie is de illusie van permanentie, stelt Harry uit de Woody Allen-film
Deconstructing Harry. Na 1970 werden een tijdlang witte pieten geëmployeerd. Dat
dit beleid werd afgeblazen, kwam niet door racisme, maar door gebrek aan succes.
Winkels met witte pieten in de etalage of cadeupapier met witte pieten, zagen
hun omzet steevast dalen.

De eerste protesten tegen de figuur van Zwarte Piet kwamen in de jaren zestig op
gang. In 1981 organiseerden leden van de Surinaams-Nederlandse gemeenschap de
actie 'Sinterklaas vieren zonder Zwarte Piet', gevolgd door acties als 'Zwarte
Piet = Zwart verdriet' en 'Zwarte Piet is racisme'. De protesten zijn al
decennia tamelijk kleinschalig: de meeste Surinaamse Nederlanders beschouwen de
knecht van Sinterklaas niet als kwetsend.

Het valt goed te betogen dat Surinaamse Nederlanders vijftig à honderd jaar
geleden reden hadden aanstoot te nemen aan de toenmalige, ondergeschikte Zwarte
Piet-figuur. Ouders en grootouders van deze generaties bewaarden herinneringen
aan de wereld van vóór 1863, het jaar van de afschaffing van de slavernij in
Suriname.

Of de 'geëmancipeerde' Zwarte Piet voor hun achterachterkleinkinderen ook
aanstootgevend is, valt te bezien. Een Zwitserse historicus zag verschillen in
de mate waarin Zwitserse vrouwen slachtoffer zijn van de vrouwonvriendelijke
cultuur in het kanton Appenzell Innerrhoden. Het gezegde 'eerst de man, dan de
koe, dan de vrouw' was kwetsend voor boerinnen die er vroeger mee werden
uitgekafferd. Voor geëmancipeerde vrouwen uit Basel is het gezegde minder
pijnlijk. Niet iedereen die zich slachtoffer voelt, is ook een slachtoffer. En
niet elk slachtoffer voelt zich zo.

Tot voor kort leidden protesten tegen Zwarte Piet nauwelijks tot verontwaardigde
reacties. Voor zover Nederlanders in 1981 reageerden op het initiatief
'Sinterklaas vieren zonder Zwarte Piet', was dat ontspannen. Nederlanders van
2013 reageerden massaal en overspannen op uitspraken van de Jamaicaanse
VN-consultante Verene Shepherd, die het Hollandse sinterklaasfeest in oktober
'een terugkeer naar de slavernij in de 21ste eeuw' noemde. In de dagen erna
kreeg de pagina Pietitie meer dan twee miljoen likes op Facebook.

Piets vrienden bestempelden de uitspraken van Shepherd als de druppel die de
emmer deed overlopen. Een betere metafoor is dat Shepherd de lont aanstak van
een dynamietblok dat al was aangelegd. Eén Jamaicaanse die niet eens namens de
VN bleek te mogen spreken, bewerkstelligde dat ruim twee miljoen Nederlanders
'hun' Zwarte Piet in bescherming namen.

Nederlanders van 1981 moesten het stellen zonder Twitter, GeenStijl en andere
verbindingen tussen de onderbuik en de openbaarheid. Je kunt ook opperen dat
Nederlanders zich toen minder bedreigd voelden door een grote boze buitenwereld
die het gemunt heeft op een prachtig land.

Het Nederlands Centrum voor Volkscultuur en Immaterieel Cultureel Erfgoed is
inmiddels bezig met gesprekken tussen voor- en tegenstanders van Zwarte Piet.
Doel is de traditie op een voor iedereen aanvaardbare wijze door de 21ste eeuw
te loodsen. Maar zolang zo veel mensen zich druk om hem maken, kun je er donder
op zeggen dat hij zwart blijft.

2 (miljoen likes kreeg de Pietitie-pagina op Facebook na de kritiek van
VN-consultante Verene Shepherd)

Niet iedereen die zich slachtoffer voelt, is ook een slachtoffer

LOAD-DATE: 21 May 2014

LANGUAGE: DUTCH; NEDERLANDS

GRAPHIC:  Sinterklaas en Zwarte Piet op bezoek bij een Zeeuwse familie in
klederdracht. De rol van Zwarte Piet is sindsdien veranderd.
Foto HH

PUBLICATION-TYPE: Krant

JOURNAL-CODE: de Volkskrant


                    Copyright 2014 De Persgroep Nederland BV
                              All Rights Reserved

                              94 of 100 DOCUMENTS



                                   Het Parool

                             22 mei 2014 donderdag

Ongewenste vreemdeling Piet?

BYLINE: PATRICK MEERSHOEK

SECTION: Amsterdam

LENGTH: 696 woorden


Zwarte Piet: Rechter moet bepalen of er juridische gronden zijn om 'racistische
figuur' in de ban te doen

De rechtbank in Amsterdam buigt zich vandaag over Zwarte Piet. Is hij een
onschuldige figuur of een racistische karikatuur die niet meer welkom is?

Heeft burgemeester Eberhard van der Laan een zorgvuldige afweging van belangen
gemaakt toen hij vorig jaar ondanks alle protesten besloot een vergunning af te
geven voor de intocht van Sint Nicolaas? Nee, vinden zeven bezwaarmakers van
toen, onder wie activist Quinsy Gario, beeldend kunstenaar Meinbert Gozewijn van
Soest en documentairemaker Sunny Bergman. Zij vroegen vanochtend bij de start
van de behandeling van een bodemprocedure om een uitspraak van de rechtbank over
het mogelijke racistische karakter van de figuur van Zwarte Piet.

De bodemprocedure volgt op een uitspraak van de voorzieningenrechter, die in
november vaststelde dat de vergunning voor de intocht terecht was afgegeven. De
rechter ging mee met het argument van Van der Laan dat de discussie over de
status van Zwarte Piet in volle gang is en dat het niet aan de burgemeester van
Amsterdam is om een voorschot te nemen op het maatschappelijk debat. De rechter
stelde voor dat eerst maar eens moet worden vastgesteld of er juridische gronden
zijn om Zwarte Piet in de ban te doen.

Dat is een kluif voor de drie rechters van de meervoudige kamer die zich nu over
de heikele kwestie mogen buigen.

Wat de bezwaarmakers betreft staat wel vast dat Zwarte Piet een racistisch
stereotype is, en daarmee niet meer van deze tijd. Zij beroepen zich onder meer
op een uitspraak van het Nederlandse College voor de Rechten van de Mens, dat
vorig jaar in de media reageerde op de discussie: "Zwarte Piet is een fenomeen
dat een racistisch onderdeel is van deze traditie. Ook al is het niet racistisch
bedoeld, het wordt wel als kwetsend ervaren."

Als de rechtbank die conclusie onderschrijft, komt het Internationaal Verdrag
inzake de uitbanning van elke vorm van rassendiscriminatie in beeld, één van de
zeven mensenrechtenverdragen van de Verenigde Naties. Als ondertekenaar van het
verdrag heeft Nederland zich verplicht op te treden tegen 'elke vorm van
onderscheid, uitsluiting, beperking of voorkeur op grond van ras, huidskleur,
nationale of etnische afstamming' waar deze op gespannen voet staat met het
recht van ieder mens op gelijke behandeling.

De bezwaarmakers voeren aan dat de karikaturale opvoering van Afrikanen in de
vorm van Zwarte Piet elk jaar opnieuw de waardigheid aantast van een grote groep
Nederlanders. Van de rechtbank vragen zij een bevestiging van hun oordeel dat de
burgemeester dat argument wel degelijk had moeten laten meewegen in zijn besluit
om een vergunning af te geven voor de intocht van 2013.

De achterliggende gedachte is natuurlijk dat hun bezwaren tegen de komende
intocht meer kans van slagen zullen hebben.

Hoe de beslissing van de rechtbank ook uitpakt, voor de intocht van de
goedheilig man zal hij weinig consequenties hebben. Het besluit wel of geen
vergunning af te geven, behoort tot de discretionaire bevoegdheden van de
burgemeester. Van der Laan maakte vorig jaar duidelijk dat hij beslist niet van
plan is het populaire kinderfeest de nek om te draaien.

Wel gaf hij aan de bezwaren tegen Zwarte Piet te begrijpen en te streven naar
een nieuw type zonder het stereotiepe kroeshaar, de dikke lippen en de
oorbellen. De jurist van de gemeente maakte vanochtend bekend dat er wordt
gesproken over nieuwe aanpassingen van Zwarte Piet voor de intocht van dit jaar.


Achter de schermen wordt in de Stopera nog steeds gesproken over de metamorfose
van Zwarte Piet. Deze week nog was er een gesprek tussen de burgemeester en de
verschillende betrokken partijen, waaronder niet alleen het comité dat de
Amsterdamse intocht organiseert en de tegenstanders van Zwarte Piet, maar ook
vertegenwoordigers van het landelijke Sinterklaasjournaal.

Complicerende factor: de verhitte gemoederen. Wie zich openlijk in de media
uitspreekt voor een aanpassing van Zwarte Piet, kan rekenen op enkele
doodsbedreigingen, geserveerd op een bedje van duizenden woedende mails.

In de Stopera wordt nog steeds gesproken over een metamorfose

LOAD-DATE: 22 May 2014

LANGUAGE: DUTCH; NEDERLANDS

GRAPHIC: Tegenstanders van Zwarte Piet Sunny Berman en Perez Longroy vanmorgen
bij het    begin van de zitting.
foto Amaury Miller

PUBLICATION-TYPE: Krant

JOURNAL-CODE: Het Parool


                    Copyright 2014 De Persgroep Nederland BV
                              All Rights Reserved

                              95 of 100 DOCUMENTS



                               Leeuwarder Courant

                              21 mei 2014 woensdag
                                  Editie Zuid

Maakt de rechter alsnog een einde aan Zwarte Piet?

BYLINE: VICTOR SCHILDKAMP

SECTION: In het Nieuws; Blz. 4

LENGTH: 480 woorden


ROTTERDAM Terwijl het zo warm is dat de schmink van zijn gezicht zou druipen,
staat morgen Zwarte Piet voor de rechter.

Zes personen maken bezwaar tegen de vergunning die de gemeente Amsterdam gaf
voor de intocht van Sinterklaas, omdat het donkere hulpje een racistisch
fenomeen zou zijn.

Alleen heeft Quinsy Gario er niet veel zin meer in. De Antilliaan kreeg tot twee
keer toe als strijder tegen Zwarte Piet de hoon van Nederland over zich heen. In
2011, toen hij met kompaan Jerry Afriyie met T-shirts 'Zwarte Piet is racisme'
werd weggesleept bij de sinterklaasintocht in Dordrecht. En afgelopen jaar, toen
hij bij Pauw & Witteman opnieuw vertelde dat hij Zwarte Piet wil omtoveren tot
iets geels, wits of paars.

Maar hij wist er het onmogelijke mee te presteren, want ja, er wordt sindsdien
nagedacht over de vraag of Zwarte Piet een onschuldig personage is, of dat hij
tóch een koloniaal slavernijverleden blijft uitbeelden en mensen daarmee pijn
doet. Bijvoorbeeld het College voor de Rechten van de Mens steunt kunstenaar
Gario. ,,Zwarte Piet is een racistisch element'', zegt Elsa van de Loo van het
college dat mensenrechten bewaakt. ,,Zelfs al heeft het feest niet de intentie
discriminerend te zijn. En de rechter zal ons oordeel moeten meewegen.''

Toen de kortgedingrechter vorig jaar de intocht in Amsterdam niet verbood, vond
Gario het welletjes. Vandaag de dag verwijst hij door naar Barryl Biekman van
het Platform Landelijk Slavernijverleden. Zij heeft er alle vertrouwen in dat de
bestuursrechter Zwarte Piet wél gaat 'killen'.

,,De rechter zou het College voor de Rechten van de Mens toch schofferen als ze
dit niet als racistisch zou beoordelen? Een overwinning voor ons betekent dat al
die liedjesschrijvers, kostuummakers, snoepgoedmakers en intochtorganisaties het
anders moeten gaan doen. We schrijven al dertig jaar naar gemeenten, scholen,
organisaties, winkeliersverenigingen. Niemand luistert. Dan maar naar de
rechter.''

Frank King is de juridisch adviseur die het woord gaat voeren bij de
bestuursrechter in Amsterdam. Hij vreest niet dat de rechter enkel zal kijken
naar de vraag 'was hier kans op verstoring van de openbare orde' en dat het
vraagstuk Zwarte Piet buiten beschouwing blijft. ,,Nederland heeft zich te
houden aan allerlei internationale verdragen die racisme bestrijden. En Zwarte
Piet ís racisme. Zie maar wat het mensenrechtencollege zegt. Ik zal de
bestuursrechter ook vragen dit te toetsen bij het Europese Hof van Justitie.''

Dat zal hooguit als volgende stap nodig zijn, zegt hoogleraar bestuurskunde Bert
Marseille. De bestuursrechter zal eventuele internationale verdragen meewegen in
zijn oordeel of de burgemeester van Amsterdam de juiste afweging heeft gemaakt,
zegt Marseille. ,,Maar ook die verdragen zitten vol mitsen en maren. Het gaat
hier om traditie versus mensen die zich gekwetst voelen. Tja, wat moet je
daarmee?''

LOAD-DATE: 20 May 2014

LANGUAGE: DUTCH; NEDERLANDS

GRAPHIC: Zwarte Piet staat opnieuw ter discussie. FOTO ANP

PUBLICATION-TYPE: Krant

JOURNAL-CODE: LC


       Copyright 2014 Noordelijke Dagblad Combinatie / Leeuwarder Courant
                              All Rights Reserved

                              96 of 100 DOCUMENTS



                                   Het Parool

                             3 april 2014 donderdag

Zwarte Piet is deel van veel groter probleem

SECTION: Het Laatste Woord; Blz. 26

LENGTH: 481 woorden


het laatste woord


In Het Parool van maandag stond een ingezonden stuk van Tom Heijnen. Hierin
stelt hij dat niet Geert Wilders verantwoordelijk is voor polarisatie in de
samenleving, maar dat kleine groepje zeikerds uit Amsterdam dat elke keer over
Zwarte Piet begint: 'Veel nieuwe Nederlanders worden voor het eerst
geconfronteerd met het sinterklaasfeest, net als met carnaval en de Amsterdamse
hartjesdagen, het is niet onbegrijpelijk dat zij deze feesten vreemd vinden.'



Wie worden er hier bedoeld? Ik ben in Nederland geboren en getogen en ik ben
tegen Zwarte Piet. Wanneer ben ik eigenlijk 'nieuw'? De organisaties van de
protestgroepen Zwarte Piet is Racisme en Zwarte Piet Niet, bestaan uit
hoogopgeleide jongeren die in Nederland zijn geboren en opgegroeid. Ook vele
autochtone Nederlanders hebben zich tegen Zwarte Piet uitgesproken: Peter R. de
Vries, Doutzen Kroes, Anouk, hoogleraar Herman Pleij, historicus Alex van
Stipriaan Luïscius, burgemeester Eberhard van der Laan, wethouder Andrée van Es,
om er maar een paar te noemen. Zien al deze mensen niet wat er zo prachtig is
aan Zwarte Piet omdat hun 'nieuwigheid' ze blind maakt?

Hoewel ik geïrriteerd raak bij het zien van blackface-figuren die elk jaar de
uiterlijke kenmerken, geschiedenis, cultuur en intelligentie van zwarte mensen
belachelijk maken, stopt de kwestie niet daar.

Zwarte Piet staat niet op zichzelf. Zwarte Piet is een symptoom van
geïnstitutionaliseerd racisme. Een vorm van racisme waar de gemiddelde witte
Nederlander niet mee te maken krijgt en dat in zijn of haar beleving daarom dus
ook niet bestaat.

Zolang een zwarte vrouw die de Nationale IQ-test met een recordscore wint, wordt
gevraagd hoe het toch kan dat een donkere vrouw zo intelligent is, hebben wij in
Nederland een probleem. Zolang autochtone (witte) kandidaten veel meer kans
hebben op een uitnodiging voor een sollicitatiegesprek dan allochtone
kandidaten, met exact dezelfde brief en kwalificaties, hebben wij een probleem.
Zolang werkgevers aangeven dat zij Surinaamse en Antilliaanse werknemers ervaren
als lui en onbetrouwbaar, terwijl onderzoek uitwijst dat Surinaamse en
Antilliaanse vrouwen vaker voltijdsfuncties bekleden en vaker economisch
onafhankelijk zijn dan autochtone vrouwen, hebben wij in Nederland een probleem.


Heijnen geeft aan dat het misschien goed is als Nederland wat kritischer naar
zijn eigen geschiedenis kijkt. In de loop van de geschiedenis zijn er allerlei
middelen ingezet om duidelijk te maken dat het zwarte ras inferieur is. Laten
wij het probleem beginnen aan te pakken bij het meest openlijke overblijfsel van
dit gedachtegoed. Laten wij niet alleen prediken dat alle mensen gelijk zijn,
maar dit ook laten zien in het feest waar Nederland zo trots op is en dat voor
iedereen leuk hoort te zijn.

Christy Cyrus

Predik niet alleen dat mensen gelijk zijn, laat het ook zien



LOAD-DATE: 6 May 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Parool


                    Copyright 2014 De Persgroep Nederland BV
                              All Rights Reserved

                              97 of 100 DOCUMENTS



                             AD/Rotterdams Dagblad

                             29 maart 2014 zaterdag

Politieke correctheid maakt dit feest `zwart'

SECTION: Service; Blz. 30

LENGTH: 727 woorden


Zwarte Piet

Politieke correctheid maakt dit feest `zwart'

`Vredesoverleg over Zwarte Piet' (AD 28-3). Ik heb medelijden met mensen als
Quincy Gario, Paul de Leeuw en anderen die vinden dat Zwarte Piet niet meer
zwart mag zijn. Waar in mijn hart fantastische jeugdherinneringen leven aan
Zwarte Piet, pepernoten en cadeautjes, leeft in hun hart slechts haat en
politieke correctheid. Zwarte Piet mag van hen elke kleur hebben, behalve zwart.
Hoezo discriminatie? Het zijn die heerlijke herinneringen uit mijn jeugd die ik
wil delen met mijn nichtje en andere kinderen. Ik hoop dat nog hele generaties
mogen opgroeien met een `Piet zo zwart als roet'.

Silvia Nagtegaal.

Zwarte Piet II

Geen kind ziet die rol als die van een slaaf

Jammer dat het sinterklaasfeest moet worden ontrafeld door felle tegenstanders.
Als kind heb ik nooit gemerkt dat Zwarte Piet een slavenrol vervulde. Volgens
mij ergert niemand zich aan andere culturele feesten die in de loop der jaren
zijn ontstaan. Laten we ons niet bemoeien met elkaars cultuuruitingen en
iedereen zijn eigen kleurrijke feest laten vieren.

Nelly Lausberg van Os, Den Haag.

Zwarte Piet III

Zet ze op gelijke hoogte

Geef de hoofdpiet een tulband, een lange mantel en een paard. Maak hem een
Moorse edelman uit Spanje. Sinterklaas is niet zijn meester, maar zijn eregast.
Piet blijft zwart, maar is zichtbaar gelijkwaardig.

Marcel Dingenouts, Almere.

Minder Marokkanen

Mark Rutte stelt alleen deze kinderen gerust

`Rutte stelt kinderen gerust na uitspraak Wilders' (AD 28-3). Wat is dit toch
een vreselijke man. Zelfs kinderen worden er nu bij betrokken. Hij vindt Wilders
niet zo interessant, ja, ja, tot hij hem weer nodig heeft om aan de macht te
kunnen blijven. Nee, Rutte zal nooit man en paard noemen of radicale maatregelen
nemen. Een gevaarlijke knikker dus. En ik ken veel kinderen die bang zijn Zwarte
Piet nooit meer te zien en bejaarden die bang zijn dat ze hun vertrouwde
wereldje moeten verlaten, omdat het verpleeghuis moet sluiten. Stelt hij hen ook
gerust?

W. Cornelisse, Steenbergen.

Verplicht

Fotomodel Samsung kopieert Kim-kapsel al

`Kim-kapsel verplicht voor Noord-Koreaan' (AD 27-3). Wat een leuk artikel over
het verplichte kapsel in Noord-Korea. Maar in Zuid-Korea hadden ze dit kapsel
van leider Kim Jong-un al eerder, getuige het fotomodel in de reclame van de
Zuid-Koreaanse producent Samsung onder het nieuwsbericht.

Nelleke van Barneveld, Gouda.

Sjoemelsector

Vrij spel als controles op vlees verdwijnen

`We vertrouwen ons hamlapje niet' (AD 27-3). Is dit het resultaat van de
politieke stroming die liberalisering nastreeft? Minder overheid betekent minder
keurmeester, minder controleurs van de Warenwet, dus meer ondernemers die
zichzelf de maat nemen. Kleed de overheid nog verder uit en dit land vervalt tot
een bananenrepubliek. De vleessector toont dit aan.

Robin Kassenberg, Oudendijk.

Sjoemelsector II

Geen handschoenen

De veiligheid van vlees staat ter discussie. Op de foto (AD 28-3) keurt een dame
vlees. Keurig in wit pak, met hoofdbedekking en steriele laarzen. Maar wel met
blote handen.

Gerard Klaasse, Waddinxveen.

Weerwoord

Schelden Joden zo afschuwelijk op straat?

Waarom altijd Joden erbij halen, briefschrijver El Hamdioui (Brieven 27-3)?
Vallen Joden mensen lastig? Schelden zij vrouwen uit voor hoer of andere
afgrijselijke woorden? Hou het bij uw eigen bevolkingsgroep en doe er iets aan
in positieve zin!

Fredie Loot-van Gigch, Zoetermeer.

Aangiftemars

Burgemeesters kiezen voor makkelijk protest

Met enige verbazing nam ik kennis van de nieuwe flinkheid van burgemeesters. Met
in hun kielzog verontruste landgenoten worden tegen Wilders aangiftes gedaan,
waarna de aangifte trots omhoog wordt gehouden zodat het land van hun kordate
optreden kan kennisnemen. Het lijkt mij dat er al eerder behoefte aan deze
flinkheid was, onder meer om homo's in Amersfoort of Utrecht te verdedigen.
Helaas waren deze burgervaders toen minder beschikbaar. Maar ja, dit is
gemakkelijker, politiek correcter, minder risicovol en je komt nog eens in het
nieuws!

H. Gorkum, Spijkenisse.

Hieperdepiep

Oskar Keller vond gekeurde dozen OK

`Hieperdepiep hoera voor OK' (AD 27-3). Een Amerikaan vertelde ons in 1953 dat
Oscar Keller in een legermagazijn werkte. Er werden uniformen ingenomen. Hij
zette zijn initialen op de dozen als alles door hem O.K. was bevonden.

L.H. van Schieveen-Bos.

LOAD-DATE: 28 March 2014

LANGUAGE: DUTCH; NEDERLANDS

GRAPHIC: ¶ Het kapsel van Kim Jong-un (l) en dat van het Samsung-model. |

PUBLICATION-TYPE: Krant

JOURNAL-CODE: ADRD


                    Copyright 2014 De Persgroep Nederland BV
                              All Rights Reserved

                              98 of 100 DOCUMENTS



                              AD/Algemeen Dagblad

                             29 maart 2014 zaterdag

Politieke correctheid maakt dit feest `zwart'

SECTION: Service; Blz. 32

LENGTH: 930 woorden


Zwarte Piet

Politieke correctheid maakt dit feest `zwart'

`Vredesoverleg over Zwarte Piet' (AD 28-3). Ik heb medelijden met mensen als
Quincy Gario, Paul de Leeuw en anderen die vinden dat Zwarte Piet niet meer
zwart mag zijn. Waar in mijn hart fantastische jeugdherinneringen leven aan
Zwarte Piet, pepernoten en cadeautjes, leeft in hun hart slechts haat en
politieke correctheid. Zwarte Piet mag van hen elke kleur hebben, behalve zwart.
Hoezo discriminatie? Het zijn die heerlijke herinneringen uit mijn jeugd die ik
wil delen met mijn nichtje en andere kinderen. Ik hoop dat nog hele generaties
mogen opgroeien met een `Piet zo zwart als roet'.

Silvia Nagtegaal.

Zwarte Piet II

Geen kind ziet die rol als die van een slaaf

Jammer dat het sinterklaasfeest moet worden ontrafeld door felle tegenstanders.
Als kind heb ik nooit gemerkt dat Zwarte Piet een slavenrol vervulde. Volgens
mij ergert niemand zich aan andere culturele feesten die in de loop der jaren
zijn ontstaan. Laten we ons niet bemoeien met elkaars cultuuruitingen en
iedereen zijn eigen kleurrijke feest laten vieren.

Nelly Lausberg van Os, Den Haag.

Zwarte Piet III

Zet ze op gelijke hoogte

Geef de hoofdpiet een tulband, een lange mantel en een paard. Maak hem een
Moorse edelman uit Spanje. Sinterklaas is niet zijn meester, maar zijn eregast.
Piet blijft zwart, maar is zichtbaar gelijkwaardig.

Marcel Dingenouts, Almere.

Minder Marokkanen

Mark Rutte stelt alleen deze kinderen gerust

`Rutte stelt kinderen gerust na uitspraak Wilders' (AD 28-3). Wat is dit toch
een vreselijke man. Zelfs kinderen worden er nu bij betrokken. Hij vindt Wilders
niet zo interessant, ja, ja, tot hij hem weer nodig heeft om aan de macht te
kunnen blijven. Nee, Rutte zal nooit man en paard noemen of radicale maatregelen
nemen. Een gevaarlijke knikker dus. En ik ken veel kinderen die bang zijn Zwarte
Piet nooit meer te zien en bejaarden die bang zijn dat ze hun vertrouwde
wereldje moeten verlaten, omdat het verpleeghuis moet sluiten. Stelt hij hen ook
gerust?

W. Cornelisse, Steenbergen.

Verplicht

Fotomodel Samsung kopieert Kim-kapsel al

`Kim-kapsel verplicht voor Noord-Koreaan' (AD 27-3). Wat een leuk artikel over
het verplichte kapsel in Noord-Korea. Maar in Zuid-Korea hadden ze dit kapsel
van leider Kim Jong-un al eerder, getuige het fotomodel in de reclame van de
Zuid-Koreaanse producent Samsung onder het nieuwsbericht.

Nelleke van Barneveld, Gouda.

Sjoemelsector

Vrij spel als controles op vlees verdwijnen

`We vertrouwen ons hamlapje niet' (AD 27-3). Is dit het resultaat van de
politieke stroming die liberalisering nastreeft? Minder overheid betekent minder
keurmeester, minder controleurs van de Warenwet, minder AID'ers, dus meer
ondernemers die zichzelf de maat nemen. Het enige wat ze kenmerkt, is dat ze lak
hebben aan regels en voorschriften om zo tot hogere winsten te komen. Kleed de
overheid nog verder uit en dit land vervalt tot de gemiddelde bananenrepubliek.
De vleessector toont dit aan.

Robin Kassenberg, Oudendijk.

Sjoemelsector II

Geen handschoenen

De veiligheid van vlees staat ter discussie. Op de foto van Pim Ras (AD 28-3)
keurt een dame vlees. Keurig in wit pak, met hoofdbedekking en steriele laarzen.
Maar wel met blote handen.

Gerard Klaasse, Waddinxveen.

Volkert

We kunnen in zijn geval sleutel niet weggooien

`Volkert blijft geketend' (AD 27-3). 12 jaar geleden had de moord op Pim Fortuyn
grote impact. Zoiets kenden we haast niet in Nederland, een politieke moord. Nu,
12 jaar later, komt zijn moordenaar vervroegd vrij, met vele voorwaarden en
regels. Onder anderen de familieleden van Pim Fortuyn zijn het hiermee niet
eens; 12 jaar vinden zij te kort. Maar in Nederland bepalen niet burgers de
straf na een misdrijf, dat beslist de rechter. De rechterlijke macht staat boven
- overigens begrijpelijke - emoties. Of je nou de moordenaar van een politicus
bent of van een onbekend iemand, voor de wetgeving gelden gelijke richtlijnen en
straffen. Daarom vind ik het een goede zaak dat dit ook voor Volkert van der
Graaf geldt, en men niet besluit, omdat hij een politicus heeft vermoord, hem
voorgoed op te sluiten en de sleutel weg te gooien.

Aafke Klopman, Leeuwarden.

Weerwoord

Schelden Joden zo afschuwelijk op straat?

Naar aanleiding van het commentaar van briefschrijver El Hamdioui (Brieven 27-3)
het volgende. Waarom altijd Joden erbij halen? Vallen Joden mensen op straat
lastig? Schelden zij vrouwen uit voor hoer of gebruiken zij andere afgrijselijke
woorden? Hou het bij uw eigen bevolkingsgroep en doe er iets aan in positieve
zin!

Fredie Loot-van Gigch, Zoetermeer.

Aangiftemars

Burgemeesters kiezen voor makkelijk protest

Met enige verbazing nam ik kennis van de nieuwe flinkheid van burgemeesters. Met
in hun kielzog een camerateam en verontruste landgenoten worden tegen Wilders
aangiftes gedaan, waarna de aangifte trots omhoog wordt gehouden zodat het land
van hun kordate optreden kan kennisnemen. Het lijkt mij dat er al eerder
behoefte aan deze flinkheid was, onder meer om homo's in bijvoorbeeld de
Amsterdamse Diamantbuurt, Amersfoort of Utrecht te verdedigen. Helaas waren deze
burgervaders toen minder beschikbaar. Maar ja, dit is natuurlijk gemakkelijker,
politiek correcter, minder risicovol en je komt nog eens in het nieuws!

H. Gorkum, Spijkenisse.

Hieperdepiep

Oskar Keller vond gekeurde dozen OK

`Hieperdepiep hoera voor OK' (AD 27-3). Een Amerikaan vertelde ons in 1953 dat
Oscar Keller in een legermagazijn werkte. Er werden uniformen ingenomen. Hij
zette zijn initialen op de dozen als alles door hem O.K. was bevonden.

L.H. van Schieveen-Bos.

LOAD-DATE: 28 March 2014

LANGUAGE: DUTCH; NEDERLANDS

GRAPHIC: ¶ Het kapsel van Kim Jong-un (l) en dat van het Samsung-model. |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                              99 of 100 DOCUMENTS



                          Provinciale Zeeuwse Courant

                           30 november 2013 zaterdag

GEEN KOP

SECTION: 30ZEVLA

LENGTH: 426 woorden



Ode aan zwarte Piet
 Na alle gezeur over zwarte, witte en blauwe Pieten, met of zonder oorbellen,
een ode aan de trouwe helper van Sinterklaas.


 Zwarte Piet gaat dansen
 Zwarte Piet gaat dansen, jongens doe maar met hem mee,
 samen gaan we dansen, Spaanse dans van overzee.


 Eerst je teen, teen, teen.
 Tik eens aan de grond.
 Daarna draai je in het rond

 Zwarte Piet gaat dansen, jongens doe maar met hem mee,
 samen gaan we dansen, Spaanse dans van overzee.
 Eerst je teen, teen, teen.
 Dan je hak, hak, hak.
 Tik eens aan de grond.
 Daarna draai je in het rond.

 Zwarte Piet gaat dansen, jongens doe maar met hem mee,
 samen gaan we dansen, Spaanse dans van overzee.
 Eerst je teen, teen, teen.
 Dan je hak, hak, hak.
 Dan je knie, knie, knie.
 Tik eens aan de grond.
 Daarna draai je in het rond.

 Zwarte Piet gaat dansen, jongens doe maar met hem mee,
 samen gaan we dansen, Spaanse dans van overzee.
 Eerst je teen, teen, teen.
 Dan je hak, hak, hak.
 Dan je knie, knie, knie.
 Dan je heup, heup, heup.
 Tik eens aan de grond.
 Daarna draai je in het rond.

 Zwarte Piet gaat dansen, jongens doe maar met hem mee,
 samen gaan we dansen, Spaanse dans van overzee.
 Eerst je teen, teen, teen.
 Dan je hak, hak, hak.
 Dan je knie, knie, knie.
 Dan je heup, heup, heup.
 Dan je arm, arm, arm.
 Tik eens aan de grond.
 Daarna draai je in het rond.

 Zwarte Piet gaat dansen, jongens doe maar met hem mee,
 samen gaan we dansen, Spaanse dans van overzee.
 Eerst je teen, teen, teen.
 Dan je hak, hak, hak.
 Dan je knie, knie, knie.
 Dan je heup, heup, heup.
 Dan je arm, arm, arm.
 Dan je bil, bil, bil.
 Tik eens aan de grond.
 Daarna draai je in het rond.

 Zwarte Piet gaat dansen, jongens doe maar met hem mee,
 samen gaan we dansen, Spaanse dans van overzee.
 Eerst je teen, teen, teen.
 Dan je hak, hak, hak.
 Dan je knie, knie, knie.
 Dan je heup, heup, heup.
 Dan je arm, arm, arm.
 Dan je bil, bil, bil.
 Dan je bol, bol, bol.
 Tik eens aan de grond.
 Daarna draai je in het rond

 Zwarte Piet ging uit fietsen
 Zwarte Piet ging uit fietsen
 Toen knapte zijn band
 Toen moest hij gaan lopen
 Met zijn fiets aan zijn hand
 Hij kwam in 'n dorpje
 En zei tegen de smid
 'k Geloof dat er in mijn achterband
 Een pepernootje zit

 De smid moest toen lachen
 En plakte zijn band
 Toen kon Piet weer fietsen
 Door heel Nederland
 Och jongens en meisjes
 Let nu toch eens op
 Misschien zie je Piet wel fietsen

 Met Sint achterop



'PIET' Scheerders
 Aflevering 1362

LOAD-DATE: 30 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: PZ


                     Copyright 2013 Wegener NieuwsMedia BV
                              All Rights Reserved

                              100 of 100 DOCUMENTS


                                   CANA News

                           November 23, 2013 Saturday

SURINAME-RIGHTS-Commission recommends calm debate on racist Dutch tradition

BYLINE:  Marvin Hockstam

LENGTH: 774  words


A working group of human right experts has called on the Dutch government to
take the lead in the ongoing debate about a tradition many blacks in the country
find offensive.

The experts, headed by Jamaican university professor, Verene Shepherd, has
recommended that the government facilitate an "open, inclusive,
non-confrontational and respectful" debate on whether Zwarte Piet, a black faced
caricature that serves a bearded white gift-giving man, should undergo a change.

Zwarte Piet or Black Pete is part of the Sinterklaas (Santa Claus) tradition,
which headlines a bearded do-gooder and his pitch-black helper.

Every year during the first week of December, men dress up in red robes and
miters to bring gifts to children around the country. They are accompanied by
Zwarte Piet, the whacky pitch black, nappy headed and thick/red lipped helper
who hands out candy and does all sorts of crazy tricks.

The black population of the Netherlands has said for years that Sinterklaas has
racist undertones, because Zwarte Piet is an insensitive caricature of a Black
person whose sole role is that of a subservient servant of a supposedly wise,
bearded white man.

But Dutch people say Zwarte Piet should not offend anybody, because he does not
portray a Black man, but a White helper who got smudged because he came down the
chimney to deliver the gifts to the children.

But this year, the debate has taken on a new level with town hall meeting being
held for the first time on the issue.

Organised by the Mayor of Amsterdam it provided an opportunity for people to air
their views on the subject.

The opposition to the Dutch tradition has met with resistance from the
traditionalists that were sometimes accompanied by blatant racist slurs.

The working group of United Nations independent human rights experts had become
part of the heated Zwarte Piet debate earlier this year, after receiving
complaints "from individuals and civil society organizations in the Netherlands"
that the portrayal of the helper of bearded do-gooder Sinterklaas "perpetuates a
negative stereotype and derogatory image of Africans and people of African
descent".

Shepherd, a professor at the University of the West Indies (UWI), also became
the target of racist attacks on the internet, when, in anticipation of the final
report, told the Dutch daily newspaper, Volkskrant, that her own opinion was
that "Zwarte Piet should be abolished."

The experts explained in the statement released earlier this week through the
Office of the UN High Commissioner for Human Rights (UNHCR) in Geneva, that
their task had not been an 'investigation" and there had been no intention to
reach a judgment.

The experts said that facilitation by government of the debate would serve to
promote understanding, mutual respect and intercultural dialogue.

"In the meantime we ask for calm and an end to the abuse directed at opponents
of the tradition in the Netherlands and the UN Experts," they said in the
statement.

The experts pointed out that the Zwarte Piet tradition has evolved and continues
to evolve, adding "cultures and traditions are not static - they change in
response to evolving contexts and in the light of understanding of how dignity
and all human rights can be enjoyed by all".

They said though that it was clear that many people, especially people of
African descent living in the Netherlands, consider that aspects of it were
rooted in unacceptable, colonial attitudes that they find racist and offensive.

"Indeed, since the debate over Zwarte Piet has escalated, people of African
descent report being subjected to even greater racial abuse and ridicule,
actions which we condemn," the experts wrote.

They said it was for the people of the Netherlands to discuss and decide how
elements that offend might be modified.

"Zwarte Piet is interpreted in different ways, but critical questions are how to
treat the concerns of those who feel offended, and those who are unhappy about
changing a long-held tradition for children? How do we respect the views of all
those living in multicultural societies?"

The statement by the experts comes just days after legislators in the Second
Chamber voted overwhelmingly against a motion that was aimed at giving Zwarte
Piet a different color other than black. The motion was brought Tuesday by
conventionalist PVV parliamentarians Geert Wilders and Martin Bosma, who felt
that the calls for a Piet with different colors were a "blatant assault" on
Dutch heritage and tradition.

Only 15 of the 150 legislators =voted to change the colour of Piet.

Prime Minister Mark Rutte said in October that the Zwarte Piet discussion was
not one for his administration.

LOAD-DATE: November 26, 2013

LANGUAGE: ENGLISH

PUBLICATION-TYPE: Newswire


                            Copyright 2013 CANA News
                              All Rights Reserved

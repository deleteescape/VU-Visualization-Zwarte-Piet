



Download Request: Selected Items: 401-500
Time Of Request: Monday, December 03, 2018  12:02:24

Send To:

VRIJE UNIVERSITEIT
DE BOELELAAN 1103
AMSTERDAM, NLD 1081HV


Terms: (zwarte piet)


Source: All News, All Languages
Project ID:



                               1 of 100 DOCUMENTS


                            Postmedia Breaking News

                           November 21, 2013 Thursday

UN investigators threatened after calling for an end to black-faced Dutch
Christmas character Zwarte Piet

SECTION: WORLD

LENGTH: 982 words


United Nations investigators have been threatened and insulted in the
Netherlands after calling for an end to one of the country's most beloved
traditions - Zwarte Piet, or Black Pete.

The black-faced, curly-wig wearing, red-lipped character has been helping
Sinterklaas, or Santa Claus, hand out presents to Dutch children for hundreds of
years. About 600 Black Petes turned out last Sunday at the annual Amsterdam
Sinterklaas parade.

But some see him as a racist character who is becoming increasingly
controversial.

Peter Dejong / The Associated PressA Zwarte Piet jokes with children after
arriving with Sinterklaas, or Saint Nicholas, by steamboat in Hoorn,
north-western Netherlands, Saturday Nov. 16, 2013. The tradition of Sinterklaas,
the Dutch version of Santa Claus, is the subject of debate, where opponents say
Black Petes are an offensive caricature of black people while supporters say
Pete is a figure of fun whose appearance is harmless, his face soot-stained from
going down chimneys to deliver presents to children.

This week, Verene Shepherd, head of a UN working group investigating whether
Black Pete is racist, called for the character to be abolished.

"The working party cannot understand why the Dutch cannot see that [the Zwarte
Piet character] is a return to slavery and that this festival must stop in the
21st century," she said on the Dutch TV program EenVandaag.

"If I, as a black person, were to live in the Netherlands, I would have
objections," added Ms. Shepherd, who comes from Jamaica.

Peter Dejong / The Associated PressDemonstrators gather to protest against
Zwarte Piet, or Black Pete, in Amsterdam, Netherlands, Saturday Nov. 16, 2013.

The Dutch have taken exception to the UN investigation. Local media report
widespread support for Black Pete and a Facebook page set up in praise of him
has received almost two million "likes."

"My son asked me whether Zwarte Piet would still come this year, and that he had
been very good," said Frans Bauer, a popular singer, according to the Dutch news
agency INS.

"Of course he will come, I said."

Koen van Weel/AFP/Getty ImagesThe Facebook page of a pro Black Pete petition
seen in Rijswijk, The Netherlands on Oct. 23.

Mr. Bauer has composed a protest song, which says in part, "The UN does not want
him. Therefore Sinterklaas protests with the whole country."

It goes on: "Piet is sweet. So very sweet. He belongs to us, he belongs to the
Netherlands."

Disc jockey Patrick Kicken said he would repeatedly play a No. 1 hit from 1982,
Sinterklaas and, of course, Zwarte Piet in the hope of getting it back in the
charts.

Peter Dejong / The Associated PressSpectators, some with their faces painted
black, wait for the arrival of Sinterklaas, the Dutch version of Santa Claus,
and his blackface sidekick Zwarte Piet, or Black Pete, in Amsterdam,
Netherlands, Sunday Nov. 17, 2013.

Most Dutch don't believe Black Pete is racist and are irritated by the annual
debates on the matter, INS said.

Premier Mark Rutte also dismissed concerns saying, "Zwarte Piet is simply black,
we can do little to change that."

Related

'Zwarte Piet is Racism': Criticism of Dutch fictional Christmas figure 'Black
Pete' grows( http://news.nationalpost.com/2012/12/06/zwarte-piet
-is-racism-criticism-of-dutch-fictional-christmas-figure-black-pete-grows/ )

The controversy is also uniting political parties. This week, Diederik Samsom,
one of Mr. Rutte's opponents, said, "I do not particularly like to quote Premier
Rutte, but he put it well: Zwarte Piet is simply black."

According to government figures, Amsterdam authorities received 204 complaints
about Black Pete in 2012; 113 in 2011, and three or four in previous years. The
government said the rise was probably the result of increased debate about the
character.

EVERT ELZINGA/AFP/Getty ImagesDemonstrators with tape on their mouth and wearing
t-shirts saying 'Black Pete is Rascism' turn their back to the procession during
the traditional entry of Saint Nicolas in Amsterdam, in a protest against the
traditional figure Zwarte Piet, on Nov. 17, 2013.

In the UN official report, released Thursday, the working group backtracked on
calling for an end to the character and instead urged the government to launch a
national debate on the subject.

"The tradition has evolved and continues to evolve, but it is clear that many
people, especially people of African descent living in the Netherlands, consider
that aspects of Zwarte Piet are rooted in unacceptable, colonial attitudes that
they find racist and offensive," it says.

REMKO DE WAAL/AFP/Getty ImagesA woman dressed as Zwarte Piet takes part in the
arrival of Sinterklaas (Saint Nicolas) during the traditional move-in 'Intocht
Sinterklaas' event in Groningen, Netherlands, on Nov. 16, 2013.

"Indeed, since the debate over Zwarte Piet has escalated, people of African
descent report being subjected to even greater racial abuse and ridicule,
actions which we condemn.

"Cultures and traditions are not static - they change in response to evolving
contexts and in the light of understanding of how dignity and all human rights
can be enjoyed by all."

The investigators also revealed, "In late October, we began to receive
disturbing reactions, including threats and insults. We were deeply troubled by
the virulent intolerance expressed by those who could not understand that there
might be problems with the way Zwarte Piet is presented or that the presentation
might be perceived negatively."

The origins of Black Pete can be traced back to the 18th century. Some say he
was a mischievous figure who would bundle naughty children into his sack. Other
versions of the tradition regard him as a freed slave who helps Sinterklaas.

Rie CramerSt. Nicholas, or Sinterklaas, on his horse with helper named "Zwarte
Piet" or "Black Pete" shown in this 1929 illustration by Rie Cramer.

National Post

mhiggins@nationalpost.com( mailto:mhiggins@nationalpost.com )

LOAD-DATE: November 21, 2013

LANGUAGE: ENGLISH

PUBLICATION-TYPE: Newswire


                     Copyright 2013 Postmedia Breaking News
                              All Rights Reserved

                               2 of 100 DOCUMENTS



                                 New Statesman

                               November 20, 2013

Blacking up for Christmas

BYLINE: Sophie McBain

SECTION: Vol. 142 No. 5185 ISSN: 1364-7431

LENGTH: 563 words


My mother is from Holland and so, like every Dutch child, I celebrated
Sinterklaas every year. According to Dutch tradition, Sinterklaas, or Saint
Nicholas, arrives in the Netherlands from Spain each November for a visit that
culminates in him delivering sweets and presents to wellbehaved children on the
night of 5 December. This year, Sinterklaas has sparked a debate so fierce that
even the UN has become involved.

At the root of the controversy are Sinterklaas s helpers, called the Zwarte
Pieten, or Black Petes.  And do you know why Zwarte Piet is black?  I remember
my grandma asking me.  It s because he comes down the chimney to bring you your
presents.  This is the story told to most children in Holland, but Zwarte Piet
isn t smeared with soot like Dick Van Dyke after a long day on set. His whole
face is painted black and he has thick, painted-on lips, a black curly wig and
thick gold hoop earrings.    It s a wonder the tradition has survived so long.
The Zwarte Piet debate has flared up annually for the past few years, but this
year, the UN High Commission on Human Rights wrote to the Dutch government
suggesting that the Sinterklaas celebrations could be racist.    Within days, a
Facebook  Pietitie  in support of Zwarte Piet had attracted more than two
million likes   in a country of 17 million. The leader of the Dutch far-right
Freedom Party, Geert Wilders, tweeted that he would rather the UN were abolished
than Zwarte Piet. Prime Minister Mark Rutte issued a statement saying:  Zwarte
Piet just is black. I can t change that.     At the biggest Sinterklaas parade,
held in Amsterdam on 17 November, small concessions were made on both sides to
keep the peace. City authorities decreed that none of the Zwarte Pieten could
wear earrings, because these are symbols of slavery. The several hundred
protesters were asked to hold a silent protest, so as not to upset children.
Journalists reported they weren t able to interview any of the participating
Piets, as they seemed to be acting under the instruction of a  PR-Piet . At a
parade in Groningen on the same day, armed policemen went undercover as Zwarte
Pieten in case demonstrations turned violent.    No one likes their festive
traditions tampered with   imagine trying to implement a countrywide ban on
Christmas trees in the UK   but emotions over Sinterklaas run deeper. Most Dutch
people identify themselves as inherently liberal, yet attacks on Zwarte Piet
have been construed as an attack on Dutch identity   which is political
dynamite, given the rapid growth of the far right in recent years. The deputy
prime minister Lodewijk Asscher s insistence that  You can t say the whole of
Holland is racist  has struck a chord with many who feel aggrieved that a
beloved childhood tradition has attracted such condemnation.    The problem is
that even if a practice isn t intended to be racist, it can still be hurtful,
discriminatory and, yes, racist. Underneath the popular insistence that
Sinterklaas is just a cosy children s event, some worrying and ugly sentiments
have come to light. Organisers hoping to hold the first ever  Rainbow Piet
parade, featuring multicoloured Piets, had to cancel their event in October
after receiving death threats.    Viewed from outside, the Zwarte Piet debate
seems baffling and surreal by turns. Yet the emotions it has exposed are very
serious indeed.

LOAD-DATE: November 21, 2013

LANGUAGE: ENGLISH

PUBLICATION-TYPE: Magazine


                       Copyright 2013 New Statesman Ltd.
                              All Rights Reserved

                               3 of 100 DOCUMENTS



                                 de Volkskrant

                            18 november 2013 maandag

Zwijgende actievoerders, vertrapte pepernoten

BYLINE: VAN ONZE VERSLAGGEVER SANDER VAN WALSUM

SECTION: Ten Eerste

LENGTH: 657 woorden


Reportage Intocht Sinterklaas


Zwarte Piet lijkt op zijn retour. Maar hij wordt ook fanatiek verdedigd. Hoewel:
'Een ander kleurtje of een streep op de wang, waarom zouden we dat níét doen?'

Als Sinterklaas en zijn gevolg zondagmiddag even na half twee de Dam bereiken,
telt de hier opgestelde tegenbeweging welgeteld 23 demonstranten. Ze staan in
een rij, met de rug naar de dignitarissen van deze dag. Ze kijken grimmig. En ze
spreken niet met omstanders. Al helemaal niet over wat zij die middag verder nog
van plan zijn. En ze zijn ook een beetje nerveus. Want de meeste omstanders zijn
hen niet goed gezind.



Vanuit hun ooghoeken volgen ze een paar hoekige mannen in slecht zittende jacks.
Achter hen laat ceremoniemeester Harrie Slinger een reeks ge- vatheden los op de
bisschop van Myra. Vanaf hoge gevels seilen Pieten ab. Zwarte Pieten, zonder
oorringen.

Maar toch... Toch lijkt Zwarte Piet, het idool van de hier verzamelde
meerderheid, begonnen aan zijn terugtocht. De Pieten in het gevolg van
Sinterklaas mogen dan doen wat van hen wordt verwacht. In het trappenhuis van de
Bijenkorf mogen ze dan onvermoeibaar heen en weer klimmen, zoals ze al sinds
mensenheugenis doen. Op straat is het aantal witte Pietjes of Pietjes met
slechts een zwarte streep of stip op een wang veruit in de meerderheid: daar is
zwart niet overheersend.

Drie Pietjes die nog geen concessies hebben gedaan aan de gewijzigde
opvattingen, vormen een bezienswaardigheid. Ze worden veelvuldig gefotografeerd,
zolang het nog kan. Hun moeder heeft de kwestie thuis besproken. Maar ze heeft
uiteindelijk besloten de kinderen helemaal zwart te schminken. Omdat ze het zo
verschrikkelijk graag wilden. En omdat ze zich nog niet heeft willen losmaken
van de gedachte dat Zwarte Piet er gewoon bij hoort. Maar zo vanzelfsprekend als
de vorige jaren is het niet meer. En zal het ook nooit meer worden, stelt ze
vast. Een blik van weemoed glijdt over haar gezicht.

Zaterdagmiddag namen een paar honderd tegenstanders van Zwarte Piet op het
Amsterdamse Beursplein alvast een voorschot op de verdwijning van de Piet zoals
wij die kennen. 'Nederland heeft een symbool van racisme in stand gehouden',
zegt de 21-jarige politicologiestudent Thomas Hofland. 'Daar zijn geen
argumenten vóór te verzinnen. Alleen maar tegen. En los daarvan: de oplossing is
zó eenvoudig; een ander kleurtje of een streep op de wang en iedereen is weer
blij. Waarom zouden we het níet doen?'

De uit Suriname afkomstige Judith Lord (46) heeft nooit kunnen wennen aan Zwarte
Piet. Als een van de weinige zwarte kinderen in Vlissingen had ze er al 'geen
fijn gevoel' bij. Want Zwarte Piet was in die tijd nog uitgerust met een zak,
een roe en andere waarmerken van hardvochtigheid. Zwarte Piet is sindsdien
weliswaar een stuk sympathieker geworden, maar het zesjarige zoontje van Judith
Lord is nog steeds bang voor hem. 'Ik kan gewoon niet aan hem uitleggen wat
Zwarte Piet voor iemand is, en waarom witte mensen zichzelf zwart schminken.'

Het fanatisme waarmee sommige Nederlanders Zwarte Piet verdedigen, getuigt van
hun angst en hun onzekerheid, denkt Lord. Maar uiteindelijk zullen ze beseffen
dat ze een achterhoedegevecht voeren. Thom, een blanke Amerikaan, begrijpt niet
dat we al dertig, veertig jaar geleden zover waren. 'Zwarte Piet is toch niet
verenigbaar met gezond verstand en goede smaak? Ik kan er niet bij dat jullie de
grenzen dichtgooien voor zwarten en gelijktijdig witte mensen zwart verven.'

Op zondagmiddag, op de Dam, zwijgen de actievoerders. Tussen vertrapte
pepernoten en vlaggetjes staan ze nog steeds in een enigszins uitgedunde rij als
Sinterklaas en zijn gevolg hun zegetocht naar het Leidseplein hebben hervat.
Verderop vraagt een evangeliste aandacht voor een andere zaak. 'Zing voor
Jezus', zingt ze. 'Dat maakt vrolijk en blij.' Ook zij kijkt er grimmig bij.

Ik kan gewoon niet uitleggen wat Zwarte Piet voor iemand is (Judith Lord,
moeder van Surinaamse komaf.)

LOAD-DATE: 17 November 2013

LANGUAGE: DUTCH; NEDERLANDS

GRAPHIC: Vanaf het balkon van de stadsschouwburg aan het Amsterdamse Leidseplein
zwaait Sinterklaas de menigte toe.
Foto's Ton Koene
Stil protest.
Regenboogpiet.

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                               4 of 100 DOCUMENTS



                                   Het Parool

                            18 november 2013 maandag

Discriminatie zal altijd blijven

SECTION: Het Laatste Woord; Blz. 30

LENGTH: 472 woorden


Met verbazing en irritatie heb ik de afgelopen weken de discussie gevolgd over
Zwarte Piet. Een klein groepje is erin geslaagd heel veel media-aandacht te
trekken door een aantal mijns inziens provocerende acties.



Of Zwarte Piet van oorsprong iets te maken heeft met racisme en de
verschrikkelijke slavernij is eigenlijk niet relevant. Het gaat immers om de
intentie waarom men nu invulling geeft aan het sinterklaasfeest. Discriminatie
is pas discriminatie als het discriminerend is bedoeld. Al die ouders, scholen,
verenigingen, ondernemers et cetera die nu invulling geven aan het
sinterklaasfeest hebben helemaal niet de intentie om hiermee te discrimineren.
Sinterklaas mag in sommige liedjes Zwarte Piet zijn knecht noemen, maar nog geen
vijftig jaar geleden waren de meeste Nederlanders ook knecht bij bijvoorbeeld
een boer. Knecht is gewoon een ouderwets woord voor medewerker. Knecht Zwarte
Piet heeft ongeveer dezelfde functie als de postbezorger.

Overal in de wereld, in alle landen wordt gediscrimineerd, dus helaas ook in
Nederland en in Amsterdam-Zuidoost. Want laten we eerlijk zijn, ook de soms
gediscrimineerde minderheden in Amsterdam discrimineren. Wat dat betreft doen ze
niet onder voor de blanke autochtonen Nederlanders. Homo's durven bijvoorbeeld
niet in alle stadsdelen voor hun geaardheid uit te komen.

Dat opeens alle pijlen worden afgevuurd op Zwarte Piet zal de discriminatie niet
doen afnemen. Ook niet als Zwarte Piet opeens alle kleuren van de regenboog
krijgt. In tegendeel zelfs, ik verwacht dat het zelfs discriminatie aanwakkert.
Nederlanders die Zwarte Piet zwart willen laten, worden nu weggezet als
racistisch terwijl ze dat niet zijn. Daarom is er zo fel gereageerd op
bijvoorbeeld de zeer populaire Facebookpagina die in twee dagen twee miljoen
likes kreeg. Dat is een enorm aantal! En gegarandeerd dat ook zwarte
Nederlanders die pagina leuk vinden!

Dat signaal lijkt mij duidelijk. Nederland heeft daarmee massaal gezegd: 'Blijf
met je handen van Zwarte Piet af.'

Mij persoonlijk stoort het dat ik als racist word weggezet. Ik heb zelf een
aantal keren Sinterklaas mogen helpen, dat was heel leuk voor mij en al die
witte en zwarte kinderen. Het had helemaal niets met racisme te maken, totaal
niets. Dat een klein groepje hier racisme van wil maken, is ronduit beledigend.
Racisme is een zware, afschuwelijke beschuldiging.

Als het sinterklaasfeest ook maar íets met racisme te maken heeft, begrijp ik
niet waarom verschillende zwarte bevolkingsgroepen in het buitenland ook
sinterklaas vieren met een Zwarte Piet. Kijk maar eens op YouTube naar filmpjes
van het sinterklaasfeest in Suriname.

Wat mij betreft dragen alle Zwarte Pieten dit jaar een polsbandje met daarop de
tekst dat ze tegen racisme zijn. Dat is een duidelijk signaal naar de
Nederlandse samenleving.

Tom Heijnen, Amsterdam

LOAD-DATE: 18 November 2013

LANGUAGE: DUTCH; NEDERLANDS

GRAPHIC: Gisteren werd op verschillende plaatsen in Amsterdam weer geprotesteerd
tegen het fenomeen Zwarte Piet.
Foto: Amaury Miller

PUBLICATION-TYPE: Krant

JOURNAL-CODE: Het Parool


                    Copyright 2013 De Persgroep Nederland BV
                              All Rights Reserved

                               5 of 100 DOCUMENTS



                                De Gelderlander

                           16 november 2013 zaterdag
                                     Arnhem

'Ik was banger voor Sinterklaas'

BYLINE: BERRIE VAN HELDEN

SECTION: 3_ARN_OMG

LENGTH: 642 woorden



interview Al 31 jaar heeft Marlous Kelderman uit Arnhem als zwarte piet kinderen
blij gemaakt. Het doet haar pijn dat de vrolijke knecht van Sinterklaas ter
discussie is komen te staan.

 door Berrie van Helden
 U valt al meer dan dertig jaar in voor zieke zwarte pieten. Kunt u het
begrijpen dat Zwarte Piet dit jaar in een kwaad daglicht is komen te staan?


 "Nee, absoluut niet. Ik vind het onbegrijpelijk. Kinderen zijn dol op Zwarte
Piet. Ze zijn niet bang voor hem. Ze vinden Piet leuk. Ik weet nog dat ik als
kind eerder bang was voor Sinterklaas dan voor Zwarte Piet. Hij oordeelde over
jou. De sint vertelde of je braaf was geweest. Van Zwarte Piet kreeg je
cadeautjes. Hij maakte je blij."
 Stoute kinderen krijgen de roe, zegt een oud sinterklaasliedje. Zwarte Piet zou
die kinderen meenemen naar Spanje, dat wordt kinderen toch wijsgemaakt.
 "Dat klopt. Maar de enige zak die ik als zwarte piet ken, is de zak waar de
cadeautjes in zitten. Ik denk dat ouders die verhalen gebruiken als zij hun
kinderen niet in toom kunnen houden. Uit pure onmacht. Maar dat heeft niets met
het sinterklaasfeest te maken."
 De kleur van Zwarte Piet zou discriminerend zijn. Wat vindt u daarvan?
 "Deze discussie hierover vestigt nu juist de aandacht op de huidskleur. Hoe
meer je die kleur benadrukt, des te meer je daar over gaat nadenken. Terwijl dat
voor een kind helemaal niet speelt. Voor hem hoort Piet gewoon zwart te zijn. Zo
ziet dat magische mannetje er nu eenmaal uit."
 U heeft nooit meegemaakt dat kinderen bang voor u zijn als u bent geschminkt?
 "Nee, integendeel. Ze reageren allemaal uitbundig en enthousiast."
 Hoe zou u het vinden als u straks in Arnhem met gele, rode of groene schmink
moet rondlopen?
 "Ik geloof dat ik dat niet zou doen. In dat geval zou ik overwegen er na 31
jaar mee op te houden. Een gele of paarse piet is onnatuurlijk. Er bestaan geen
groene of gele mensen. Bovendien maak je dan het sprookje kapot. De goedheilig
man redt kinderen die door de Moren waren meegenomen van de slavernij. Hij
vraagt hun hem te helpen bij het uitdelen van cadeautjes. De kinderen hebben
kroeshaar en zijn zwart."
 Is de zwarte piet van tegenwoordig dezelfde als die van twintig, dertig jaar
geleden?
 "Nee, dat niet. Wij gaan wel met onze tijd mee. Er zijn al pieten die eigen
pruiken met steiler haar dragen en de afgelopen jaren hebben er ook disco-,
klus- en bakkerspieten meegelopen. Die dragen kleren die bij hun rol passen. En
ik heb maar één jaar meegemaakt dat Zwarte Piet een roe bij zich had."
 Hoe bent u zwarte piet geworden?
 "Net als ieder kind wilde ik zwarte piet worden. Maar ik was te jong toen ik me
aanmeldde. Toen viel er door ziekte een piet uit en vervolgens mocht ik als
15-jarige een pietenpak aantrekken."
 U kruipt nu al 31 jaar in de rol van Zwarte Piet. Wat is daar zo leuk aan?
 "Vraag aan een kind wat het wil worden. Bijna altijd hoor je: Zwarte Piet. Ze
zien het als een vak. Over daken lopen en cadeautjes in schoenen stoppen. Dat
heeft in hun belevingswereld iets magisch. Ze gaan er helemaal in op."
 Geldt dat voor u ook?
 "Als je komt aanvaren bij de Rijnkade in Arnhem en je ziet en hoort die
duizenden joelende kinderen, dat is onbeschrijflijk. Dat geeft je een lading
energie. Dat kun je je niet voorstellen."
 Probeer dat gevoel toch eens te omschrijven?
 "Het is geweldig om in de ogen van de kinderen te kijken die echt in jou
geloven. Dat doet iets met je. Ik gaf een jongetje een keer een handvol
pepernoten. Hij stond perplex. Dat is prachtig om te zien. Kinderen die
genieten, die lol hebben, die blij zijn. Daar doe je het voor."
 U geniet zelf ook?
 "Wat dacht je. Het is de enige dag in het jaar waarop je legaal midden op
straat gek kunt doen. Je kunt zingen, dansen, schreeuwen. Niemand die je
terechtwijst. En wat is er nu leuker dan kinderen blij maken met een paar
pepernoten."

LOAD-DATE: 16 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: DG


                     Copyright 2013 Wegener NieuwsMedia BV
                              All Rights Reserved

                               6 of 100 DOCUMENTS



                             De Gooi- en Eemlander

                           13 november 2013 woensdag

Zwarte Piet krijgt ruggen te zien

BYLINE: van onze verslaggever

LENGTH: 266 woorden


Amsterdam Tegenstanders van Zwarte Piet kunnen uiting geven aan hun onvrede over
het hulpje van Sinterklaas, door de intocht van de goedheiligman letterlijk
demonstratief de rug toe te keren.

Stichting Nederland Wordt Beter roept haar sympathisanten op tot een stil
protest tijdens de verschillende intochten die komend weekeinde overal in het
land worden georganiseerd. Op de Facebookpagina van de stichting, onder meer
bekend van de actie Zwarte Piet is Racisme, was gisteren te lezen dat iedereen
die 'op een vreedzame manier zijn afkeuring van de racistische karikatuur
kenbaar wil maken' zondag om 13.00 uur naar de Dam in Amsterdam moet komen.
Hier keren wij onze rug naar de optocht als deze langskomt.

Ook tijdens andere intochten, zoals de landelijke in Groningen op zaterdag, kan
actie worden gevoerd. Nederland Wordt Beter geeft als suggestie om verkleed te
gaan als alternatief voor Zwarte Piet.  Ga als Roetveeg Piet, Regenboog Piet.
Laat zien hoe leuk een alternatieve piet kan zijn.

Vreedzaam  De organisatie benadrukt dat de protesten verstandig, positief en
vreedzaam moeten blijven.  Hou er rekening mee dat het dragen van een Zwarte
Piet is Racisme T-shirt felle reacties kan uitlokken. Ga niet in op provocaties.

Een andere anti-Zwarte Piet-groep liet eerder al weten zaterdag in actie te
komen op het Beursplein in de hoofdstad. Vanaf 14.00 uur is iedereen daar welkom
bij Zwarte Piet Niet!. Uitgangspunt is 'een gezicht en geluid te geven aan allen
die staan voor een beschaafd Nederland waarin de Zwarte Piet-figuur niet
thuishoort'.

LOAD-DATE: 13 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HDC_De_Gooi


             Copyright 2013 HDC Media B.V. / De Gooi- en Eemlander
                              All Rights Reserved

                               7 of 100 DOCUMENTS



                                   Het Parool

                           13 november 2013 woensdag

'Piet was man van aanzien, gelijkwaardig aan sint'

BYLINE: PATRICK MEERSHOEK

SECTION: Nieuws

LENGTH: 517 woorden


Wat doen we met Zwarte Piet deze sinterklaas? Wel of geen zwarte schmink, wel of
geen oorringen, wel of geen pruik met kroeshaar, wel of geen racisme?

De verschijning van Zwarte Piet is onderwerp van hoorzittingen, rechtszaken,
vergaderingen, petities, demonstraties en een bommentapijt van berichten op de
sociale media. Heel af en toe wordt ook gewoon rustig van gedachten gewisseld
over het fenomeen, zoals gisteren in café P69 aan de Prinsengracht op
uitnodiging van de Jonge Democraten, de jongerenorganisatie van D66.



Eéen van de gastsprekers was Quinsy Gario, de man achter de bezwaarschriften
tegen de intocht in Amsterdam. De receptionist die de moeder van Gario ooit
jolig aansprak met Zwarte Piet, zal zich mogelijk nog eens achter de oren
krabben, want onbedoeld gaf hij de aanzet tot een campagne die leidde tot het
huidige verhitte Pietendebat.

Theatermaker Gario zei gisteren nog eens dat het gaat om een kunstproject, met
als doel het bevorderen van het bewustzijn over de raciale karikatuur van Zwarte
Piet. "Ik beschouw het project als een spel, ook om mijzelf te beschermen. Als
ik alle bagger die ik over mij heen krijg serieus zou nemen, zou ik nooit meer
uit mijn bed komen."

Antropoloog Markus Balkenhol van het Meertens Instituut sprak over de symboliek
van het sinterklaasfeest. "Het fenomeen is onmiskenbaar verbonden met het
slavernijverleden en de toenmalige hiërarchie tussen blank en zwart. Wat wordt
er verbeeld met de intocht van Sint? Een éminence grise te paard, omringd door
een legertje naamlozen te voet."

Historicus Louise Muller van het African Studies Centre vertelde dat de
oorspronkelijke Zwarte Piet vermoedelijk een islamitische handelaar uit Soedan
is geweest, die in de vierde eeuw na Christus een samenwerkingsverband aanging
met de bisschop van Myra. "Geen domme knecht, maar een nobele man van aanzien
die op basis van gelijkwaardigheid met Sint Nicolaas optrok."

Dat beeld is volgens de onderzoekster gekanteld in de negentiende eeuw, toen
Nederland in de ban was van de discussie over de afschaffing van de slavernij.
"Het was de bloeitijd van de rassentheorieën. In dezelfde periode zijn ook de
oude Egyptische en Nubische beschavingen uit de boeken gehaald: de Europese
beschaving begon met de Grieken en Romeinen. En Zwarte Piet was vanzelfsprekend
de knecht van Sinterklaas."

Muller pleit voor eerherstel voor de originele partner van de Sint door van
Zwarte Piet weer een Afrikaanse handelaar te maken, optrekkend met de goedheilig
man, zoals Mel Gibson en Danny Glover dat in de Lethal weapon-films doen.

Ook Balkenhol vindt dat Zwarte Piet in zijn huidige vorm moet verdwijnen. "Ik
ben tegen een verbod, maar verwacht dat een gedeeld besef ontstaat dat er iets
niet klopt."

Roy Ristie, die namens D66 achter de tafel zat, zei het fenomeen Zwarte Piet te
beschouwen als een nuttige thermometer. "Het onderwerp helpt om het
maatschappelijke ongenoegen te meten. We praten over Zwarte Piet, maar eigenlijk
gaat het over de achterstelling van de zwarte gemeenschap in Nederland."

'Ik verwacht dat een gedeeld besef ontstaat dat er iets niet klopt'

LOAD-DATE: 13 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Parool


                    Copyright 2013 De Persgroep Nederland BV
                              All Rights Reserved

                               8 of 100 DOCUMENTS



                                   Metro (NL)

                           13 november 2013 woensdag
                                       1

Tegenstanders Piet keren rug naar intocht toe

SECTION: Blz. 9

LENGTH: 231 woorden


Protest. Tegenstanders van Zwarte Piet roepen op tot symbolische actie bij de
intocht.

Tegenstanders van Zwarte Piet kunnen uiting geven aan hun onvrede over het
hulpje van Sinterklaas, door de intocht van de goedheiligman letterlijk
demonstratief de rug toe te keren. Stichting Nederland Wordt Beter roept al haar
sympathisanten op tot een stil protest tijdens de verschillende intochten die
komend weekeinde overal in het land worden georganiseerd.

Op de Facebookpagina van de stichting, onder meer bekend van de actie Zwarte
Piet is Racisme, stond gisteren te lezen dat iedereen die 'op een vreedzame
manier zijn afkeuring van de racistische karikatuur kenbaar wil maken' zondag om
13.00 uur naar de Dam in Amsterdam moet komen.  Hier keren wij onze rug naar de
optocht als deze langskomt.

Ook tijdens andere intochten, zoals de landelijke in Groningen op zaterdag, kan
actie worden gevoerd. Nederland Wordt Beter geeft als suggestie om verkleed te
gaan als alternatief voor Zwarte Piet.  Ga als Roetveeg Piet, Regenboog Piet.
Laat zien hoe leuk een alternatieve piet kan zijn.  De organisatie benadrukt dat
de protesten verstandig, positief en vreedzaam moeten blijven.  Hou er rekening
mee dat het dragen van een Zwarte Piet is Racisme T-shirt felle reacties kan
uitlokken. Ga niet in op provocaties.  anp

Kindervriend Zwarte Piet. / anp

LOAD-DATE: 13 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Metro


                              Copyright 2013 Metro
                              All Rights Reserved

                               9 of 100 DOCUMENTS



                       Algemeen Nederlands Persbureau ANP

                       November 12, 2013 Tuesday 4:57 PM

Tegenstanders Piet keren intochten de rug toe (3)

BYLINE: JOEKE BERG

SECTION: BINNENLAND

LENGTH: 268 words


ZWARTE PIET

N i e u w bericht, meer informatie in laatste alinea

AMSTERDAM (ANP) - Tegenstanders van Zwarte Piet kunnen uiting geven aan hun
onvrede over het hulpje van Sinterklaas, door de intocht van de goedheiligman
letterlijk demonstratief de rug toe te keren. Stichting Nederland Wordt Beter
roept al haar sympathisanten op tot een stil protest tijdens de verschillende
intochten die komend weekeinde overal in het land worden georganiseerd.

Op de Facebookpagina van de stichting, onder meer bekend van de actie Zwarte
Piet is Racisme, staat dinsdag te lezen dat iedereen die 'op een vreedzame
manier zijn afkeuring van de racistische karikatuur kenbaar wil maken' zondag om
13.00 uur naar de Dam in Amsterdam moet komen. ,,Hier keren wij onze rug naar de
optocht als deze langskomt.''

Ook tijdens andere intochten, zoals de landelijke in Groningen op zaterdag, kan
actie worden gevoerd. Nederland Wordt Beter geeft als suggestie om verkleed te
gaan als alternatief voor Zwarte Piet.

,,Ga als Roetveeg Piet, Regenboog Piet. Laat zien hoe leuk een alternatieve piet
kan zijn.''

De organisatie benadrukt dat de protesten verstandig, positief en vreedzaam
moeten blijven. ,,Hou er rekening mee dat het dragen van een Zwarte Piet is
Racisme T-shirt felle reacties kan uitlokken. Ga niet in op provocaties.''

Een andere anti-Zwarte Piet-groep liet eerder al weten zaterdag in actie te
komen op het Beursplein in de hoofdstad. Vanaf 14.00 uur is iedereen daar welkom
bij Zwarte Piet Niet!, 'om een gezicht en geluid te geven aan allen die staan
voor een beschaafd Nederland waarin de Zwarte Piet-figuur niet thuishoort'.

LOAD-DATE: November 13, 2013

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2013 Algemeen Nederlands Persbureau ANP
                              All Rights Reserved

                              10 of 100 DOCUMENTS



                             De Gooi- en Eemlander

                            11 november 2013 maandag

Geen titel

BYLINE: HDC Media

LENGTH: 365 woorden


Zwarte Piet niet te handhaven. Aantal reacties: 1268

Hans Langbroek, Enkhuizen : Oneens. Zwarte Piet is wel te handhaven omdat hij
niet staat voor of ontstaan is vanuit een racistische visie. Daarnaast wil
beledigd zijn of verontwaardigd zijn niet automatisch zeggen dat je ook gelijk
hebt en iedereen zich daaraan maar moet conformeren.

Mariska Blokdijk, Haarlem : Oneens. De oplossing kan simpel zijn: Pieten zonder
kroeshaar, dikke rode lippen en gouden oorringen. In plaats van helemaal zwart
geschminkt gezicht, alleen flink wat zwarte vegen. Dan is Piet gewoon zwart van
de schoorsteen, zoals vaak al wordt beweerd! Zo kunnen we Zwarte Piet houden.
F.J. Jensema, Wormerveer : Oneens. Zwarte Piet moet blijven want het is een oude
Nederlandse traditie. In de Nederlandse visie is hij zwart van de schoorsteen en
niet van de slavernij. Hij is een belangrijk persoon en de kinderen roepen
altijd om Zwarte Piet en niet om Sint. Hij is de grapjas van het geheel en deelt
uit de zak. Door het zwart is Piet onherkenbaar voor de kinderen. De aanstichter
van de actie is beledigd omdat Piet zwart is en KNECHT. Er zijn nu eenmaal bazen
en knechten en het grootste deel van het Nederlandse volk is in loondienst; dus
wat is het probleem? Laat het maar lekker zo, het liefst zonder bemoeienis van
een VN-commissie en een bevooroordeelde professor.

Eugène Kerckhaert, Medemblik : Oneens. Een miniem aantal mensen heeft een gevoel
van afkeer en pijn omdat zij de zwarte piet neerzetten als een slaaf van Sint
Nicolaas. Maar een overweldigend aantal Nederlanders ziet totaal geen associatie
die hierop wijst.

Didier Hennequin, Zaandijk : Eens. De geest is uit de fles sinds de VN zich
ermee is gaan bemoeien; het sinterklaasfeest moest van Vlaanderen en Nederland
zo nodig op de lijst met immaterieel erfgoed van de UNESCO. Dan volgt er
vanzelfsprekend een 'antecedentenonderzoek'. Zwarte Piet wordt in de traditie
inderdaad als een stereotiep van de koloniale Afrikaan afgebeeld. De angel zou
grotendeels uit het debat kunnen worden gehaald wanneer Piet als
schoorsteenveger zou worden gepresenteerd, dus met zwarte vegen in het gelaat.

eens

oneens

LOAD-DATE: 11 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HDC_De_Gooi


             Copyright 2013 HDC Media B.V. / De Gooi- en Eemlander
                              All Rights Reserved

                              11 of 100 DOCUMENTS



                           El Periodico de Catalunya

                            8 Noviembre 2013 Viernes

¿És racista sant Nicolau?;
ENCESA POLÈMICA A HOLANDA;
EFE / KOEN VAN WEEL;
L'ONU qüestiona que el patge Zwarte Piet, que ajuda el sant a repartir regals,
sigui negre

BYLINE: ELISEO OLIVERAS, BRUSSEL·LES

LENGTH: 562 palabras


L'actual obsessió pel que és políticament correcte i la creixent febre de
prohibir han col·locat Sant Nicolau a la picota, acusat de racista per tenir com
a ajudant Zwarte Piet (Pere Negre). L'oficina de l'Alt Comissionat de les
Nacions Unides per als Drets Humans ha enviat una missió d'inspecció a Holanda
per investigar les denúncies formulades per algunes associacions que la
tradicional figura folklòrica de l'ajudant de sant Nicolau «perpetua els
estereotips que la població d'origen africà aparegui com a ciutadans de segona
classe».

La investigació d'aquest grup de l'ONU ha enterbolit la preparació de les
celebracions de la triom­fal arribada de Sant Nicolau el 17 de novembre a
Amsterdam i el seu repartiment de regals entre els nens la nit del 5 al 6 de
desembre.

Sant Nicolau, antecessor de Santa Claus i del Pare Noel, és una figura molt
popular com a distribuïdor dels regals en molts països europeus, com Holanda,
Bèlgica, Alemanya i part de França. L'arribada de Sant Nicolau en vaixell
procedent d'Espanya a Amsterdam és un esdeveniment retransmès en directe per la
televisió holandesa i és un fenomen social en què participen 300.000 persones.

Sant Nicolau, amb abundant barba blanca i vestit amb la túnica i la mitra
vermella d'un bisbe, està acompanyat de Zwarte Piet, que amb la cara pintada de
negre i una perruca de cabell negre arrissat va vestit com un patge medieval.
Aquestes celebracions són les equivalents a les dels Reis Mags a Espanya i
inclouen la visita de Sant Nicolau i els seus patges a les escoles i l'entrega
de cartes amb peticions dels nens.

Les declaracions de la ponent del grup de treball de l'ONU, la jamaicana Verene
Shepherd, que hauria de prohibir-se la figura de Zwarte Piet perquè «és un
símbol del retorn a l'esclavisme», han sorprès a Holanda i han obert una encesa
polèmica amb debats a la televisió, la ràdio i la premsa escrita.

A favor de la tradició

Mentre una minoria d'holandesos pensen que s'hauria d'adaptar l'aspecte de
Zwarte Piet perquè no pogués ofendre la població d'origen africà, els sondejos
revelen que el 91% dels holandesos no associen la figura de Zwarte Piet a
l'esclavisme i s'oposen a modificar la seva aparença. En algunes ciutats, com a
l'Haia el 26 d'octubre passat, hi ha hagut fins i tot manifestacions en defensa
del manteniment de Zwarte Piet.

L'alcalde d'Amsterdam, Eberhard van der Laan, ha anunciat que la solemne
arribada de Sant Nicolau i d'una quarantena dels seus ajudants Zwarte Piet a
Amsterdam se celebrarà el 17 de novembre segons estava previst, malgrat la
investigació de l'ONU i de la vintena de denúncies rebudes demanant que
s'anul·lés l'acte o que es prohibís la presència dels Zwarte Piet.

Davant la polèmica, el primer ministre holandès, el liberal Mark Rutte, va
comentar que simplement «Zwarte Piet és negre», com el seu nom indica, i el seu
soci de coalició governamental, el líder del Partit Laborista, Diederik Samsom,
va assenyalar que la controvèrsia ha estat creada per «persones que tenen molt
de temps lliure». La tradició actual de Zwarte Piet arrenca del llibre Sant
Nicolau i el seu ajudant, escrit el 1845 per Jan Schenkman, un mestre
d'Amsterdam. En aquest llibre li va conferir l'aparença d'un patge medieval
espanyol d'aspecte arabitzant. En les edicions posteriors va aparèixer per
primera vegada el nom Piet i el color de la seva pell es va enfosquir.

LOAD-DATE: November 7, 2013

LANGUAGE: Catalan; Català

GRAPHIC: EFE / KOEN VAN WEEL
Manifestació 8 Un home disfressat del patge Zwarte Piet, la setmana passada a
l'Haia.

PUBLICATION-TYPE: Periódico


                    Copyright 2013 El Periodico de Catalunya
                              All Rights Reserved

                              12 of 100 DOCUMENTS



                       Algemeen Nederlands Persbureau ANP

                       November 7, 2013 Thursday 7:57 PM

Zwarte Piet mag ook andere kleur lippenstift

BYLINE: FIBEKE SMIT

SECTION: BINNENLAND

LENGTH: 150 words


ZWARTE PIET

AMSTERDAM (ANP) - Zwarte Piet heeft dit jaar ,,een grotere keuze in de kleur van
de lippenstift '' en er zal ,,een variatie van zwarte haren'' te zien zijn. Dat
heeft de Stichting Sinterklaas Intocht donderdag laten weten. Het zijn kleine
aanpassingen die de organisatie heeft aangebracht om tegenstanders van Zwarte
Piet tegemoet te komen. Eerder werd al bekend dat de pieten geen gouden
oorringen zullen dragen.

De organisatie had donderdag met burgemeester Eberhard van der Laan van
Amsterdam en enkele bezwaarmakers overleg over de eventuele aanpassingen. De
bezwaarmakers vinden het fenomeen Zwarte Piet discriminerend.

De discussie over Zwarte Piet gaat vrijdag verder bij de voorzieningenrechter in
Amsterdam. Enkele tegenstanders willen op deze manier alsnog de
sinterklaasintocht in de hoofdstad zonder zwarte pieten afdwingen.

De intocht in Amsterdam is gepland op zondag 17 november.

LOAD-DATE: November 8, 2013

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2013 Algemeen Nederlands Persbureau ANP
                              All Rights Reserved

                              13 of 100 DOCUMENTS



                                   Het Parool

                            6 november 2013 woensdag

Scholen denken na over toekomst van Piet

BYLINE: JURRIAAN NOLLES

SECTION: Nieuws; Blz. 3

LENGTH: 347 woorden


Scholen in Amserdam worstelen met de rol van Zwarte Piet tijdens het
sinterklaasfeest. Een aantal past de festiviteiten aan. Bartjan Commissaris,
directeur van basisschool de Polsstok in de Bijlmer, wil geen feest met
uitsluitend Zwarte Pieten. "Ik wil een Hindoestaanse, Chinese en negroïde piet.
Alle kinderen moeten zich met Piet kunnen identificeren."



Hij denkt aan een roetveeg, maar wil misschien wel helemaal geen schmink meer.
Hij gaat in overleg met de ouders van de leerlingen over de aanpassingen. "De
kans dat hier een Zwarte Piet komt, is nihil."

"Er vindt nu een cultuurverandering plaats," zegt ook Annemarie Jongkoen,
directeur van De Witte Olifant in de Nieuwe Uilenburgerstraat. "Voorlopig blijft
voor ons het Sinterklaasjournaal leidend."

Een groot aantal scholen is er nog niet uit en overlegt met ouders of Zwarte
Piet nog wel van deze tijd is.

De 14e Montessorischool in de Elandsstraat past het feest aan. Sommige elementen
kunnen niet meer, zegt directeur Ronald Steen: "'Ook al ben ik zwart als roet,
ik meen het toch goed.' Dergelijke teksten in liedjes zijn niet acceptabel. We
gaan dat veranderen. Bovendien zijn er genoeg nieuwe en leukere liedjes."

Ook in de versiering in de gangen van Steens school zal Zwarte Piet minder
prominent aanwezig zijn. Er zullen minder of geen pietjes worden opgehangen,
maar extra veel cadeautjes en sinterklaasjes. "Maar als een kind een tekening
van Zwarte Piet maakt, hangen we die gewoon op. Kinderen vinden dit feest
geweldig. Dat willen we ze niet afnemen. We houden wel rekening met de gevoelens
van anderen."

Bij basisschool Bijlmerdrie zijn er al jaren geen zwarte, maar paarse of blauwe
pieten. Maar directrice Sieka Groen ziet liever de Zwarte Piet weer terugkomen,
na vragen van donkere kinderen. "Is onze kleur dan niet goed genoeg om Zwarte
Piet te spelen?" De Kinkerbuurtschool heeft al jaren pieten in alle kleuren.

De discussie speelt niet op alle scholen. "Bij ons komen geen w. Sinterklaas en
Zwarte Piet maken voor de kinderen een prachtig feest," zegt Martin Langeslag,
directeur van De Vlaamse reus.

LOAD-DATE: 6 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Parool


                    Copyright 2013 De Persgroep Nederland BV
                              All Rights Reserved

                              14 of 100 DOCUMENTS



                                NRC Handelsblad

                            4 november 2013 maandag

Hoe het zwartepieten eindigde;
Woordhoek

SECTION: Achterpagina; Blz. 20

LENGTH: 540 woorden


omen we de naam Zwarte Piet ook tegen voordat de knecht of helper van
Sinterklaas zo werd genoemd? Zeker, in verschillende betekenissen zelfs.

De eerste Zwarte Piet die ik kon vinden werd voor moord gezocht. We komen hem
tegen in 1787, in een signalement dat indertijd in verschillende kranten stond
(zie http://ewoudsanders.nl/blog voor het volledige signalement en de originele
afbeelding). Kort samengevat: zwart krulhaar, zware zwarte wenkbrauwen, vlug van
gang. Hij werd Zwarte Piet genoemd maar we kennen ook zijn echte naam: Jean
Pierre Murguet. Hij was timmermansknecht, 48 jaar oud, en hij was ,,mager en
bleek van aangezigt". Het ging hier dus om een bijnaam, vanwege zijn zwarte
haar. Bij mijn weten is Murguet, die in Groningen iemand had vermoord, nooit
gepakt.

Zwarte Piet was ook een van de vele bijnamen voor de duivel. Lang gebruikte men
het woord duivel liever niet - uit angst hem op te roepen - en daarom stond hij
onder een hele reeks andere namen bekend, waaronder Pieterman en Joost. De
duivel werd vaak afgebeeld als een zwarte figuur, vandaar bijnamen als Zwarte
Piet en nikker (de oudste betekenis van nikker is 'waterdemon'; nikker voor
'neger' leenden wij uit het Engels).

In de betekenis 'duivel' komen we Zwarte Piet onder meer tegen in het
tijdschrift Vaderlandsche Letteroefeningen van 1833, in een bespreking van een
kinderboek: ,,Wij zwijgen van platte uitdrukkingen, zoo als de woorden Joost,
zwarte Piet, oude leepert enz. Zoo men behoedzaam schrijven moet, het is vooral,
wanneer men voor de jeugd schrijft."

Zwarte Piet was ook de naam van een populair kaartspel dat nog altijd wordt
gespeeld. Vroeger eindigde dit spel voor de verliezers als volgt: met roet,
houtskool of een gebrande kurk werd zijn of haar gezicht zwart gemaakt. Dat
kaartspel kwam uit Duitsland en dankt zijn naam waarschijnlijk aan een
roversbende die werd geleid door Johann Peter Petri (1752-1812), bijgenaamd
Schwarzer Peter, die dit spel in de gevangenis zou hebben gespeeld.

Een vroege beschrijving van dit kaartspel vinden we in de Rotterdamsche Courant
van 1855: ,,Later leerde de jeugdige en luchthartige Hertogin hare Keizerlijke
Vrienden een kaartspel, dat te Saint Cloud nog lang in herinnering blijven zal,
namelijk dat hetwelk in Duitschland en Holland onder den naam van Zwarte Piet
bekend is, en waarbij de aangezigten der verliezers met een stuk houtskool
worden zwart gemaakt, zoodat, naardien ieder zijne beurt krijgt, het eindelijk,
onder groot gelach, eene soort van maskerade wordt."

Dit kaartspel is de oorsprong van de uitdrukking iemand de Zwarte Piet toespelen
(vroegste vindplaats 1876) en het werkwoord zwartepieten (,,het zwartepieten is
begonnen").

De oudste vindplaats voor Zwarte Piet als knecht van Sinterklaas, door Frits
Booy gepubliceerd in zijn boek Op zoek naar Zwarte Piet, staat op 1868. Volgens
John Helsloot, de sinterklaasdeskundige van het Meertens Instituut, is Zwarte
Piet als naam voor de knecht van Sinterklaas pas in de eerste helft van de
twintigste eeuw in brede kring aanvaard en ingeburgerd geraakt. Dat is ook mijn
indruk.

Een van de oudere namen, door Helsloot gevonden in 1850, is Pieter-me-knecht.

Taalhistoricus Ewoud Sanders schrijft wekelijks op deze plek over taal.

LOAD-DATE: 4 November 2013

LANGUAGE: DUTCH; NEDERLANDS

GRAPHIC:  illu piet

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              15 of 100 DOCUMENTS



                             De Gooi- en Eemlander

                            2 november 2013 zaterdag

Verenigde natie

BYLINE: HDC Media

LENGTH: 453 woorden


Kunt u nog één ieniemieniemeninkje over Zwarte Piet aan? Komt ie. 'Zwarte Piet =
racisme' klaagt de stelling. Veel tegenstanders van die stelling zijn er in
ieder geval niet vies van.

Ik citeer: 'Laat dat zwarte wijf van de VN haar bruine smoel houden en terug die
palmboom inklimmen waar ze met haar apenharses is uit gevallen. Zwart Piet is
geen racisme!'. Het is toch een beetje als keihard naar je kind schreeuwen 'in
dit huis wordt niet geschreeuwd!'. En de `shitload' die zangeres Anouk over zich
heen kreeg loog er ook niet om. Ik stel vast: onder de voorstanders van Zwarte
Piet zitten alvast wel behoorlijk wat racisten. Maar maakt dat Zwarte Piet ook
iets racistisch? Ik zie de discutabele oorsprong van Zwarte Piet ook. Die
schoorsteen hebben we er ook gewoon maar een beetje bij bedacht toen we
nattigheid begonnen te voelen. Niet voor niets dat de Cola-Amerikanen die
destijds Sinterklaas gebruikte als blauwdruk voor Santa Claus, de Pietjes maar
door Elfjes vervingen. Dat zou in het multiraciale Amerika alleen maar gezeik
hebben gegeven. De oorsprong van Zwarte Piet is discutabel. Punt. Maar zo'n
discutabele oorsprong heeft peper of katoen ook. Toch gebruiken we nu met een
schoon geweten katoen en peper. Waarom? Omdat de slavernij en het racisme er
inmiddels wel uit zijn. Net als bij Zwarte Piet! Elk VN onderzoek zal namelijk
uitwijzen dat de kans dat een Piet hier werkelijk onderdrukt of gediscrimineerd
wordt, vele malen kleiner is dan dat een blanke Pool in een aspergestekerij dat
wordt. Het racisme wat je dus nu nog in Piet ziet stop je er zelf in. Gelijk een
antisemiet die in een man met een keppeltje een `rotjood' ziet, een Islamofoob
die in een man met djellaba een terrorist ziet en Poetin die in twee zoenende
mannen een celstraf ziet. Een optimist ziet een zwart geschminkte clown, een
diëtist een suikerdealer, en wat ziet een racist? Juist! Het is maar net wat
voor een  ist je bent! Het gros van de mensen is realist en ziet een fictief
figuur in het kader van een kinderfeest. Een polderpiet! Niet zelden van
allochtone komaf. Dus net als haar felste tegenstanders is die mevrouw Shepard
eigenlijk een beetje een racist. Ze ziet in Zwarte Piet de negerslaaf en beticht
bovendien een hele natie van het hebben van diezelfde gedachte. Op z'n minst een
beetje de pot die de ketel verwijt dat ie zwart ziet. Of zoals kinderen zeggen:
wat je zegt, ben je zelf! Zwarte Piet is wat je zegt dat ie is  en wat je je
kinderen leert dat ie is. Maar net wat voor een  ist je bent!

Zelf ben ik optimist en zie dat de verenigde naties wel iets moois voor elkaar
heeft gekregen. Want op de eensgezindheid over het Koningslied na, is deze natie
over een zelden zo verenigd geweest

LOAD-DATE: 2 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HDC_De_Gooi


             Copyright 2013 HDC Media B.V. / De Gooi- en Eemlander
                              All Rights Reserved

                              16 of 100 DOCUMENTS



                                De Gelderlander

                            2 november 2013 zaterdag
                              Achiterhoek; Liemers

COLUMN - Passie en racisme

SECTION: 3_OPINIE

LENGTH: 327 woorden



Tussen de regels - In oktober 2013 is het einde van Zwarte Piet zoals we hem
kennen ingeluid. - Eelco van den Heuvel

 Zwarte Piet is welkom in Amsterdam.
 Zelden heb ik zo'n gepassioneerde, emotionele, idiote en ronduit racistische
discussie gevolgd. Mooi: het samenspel tussen traditionele media en sociale
media. De eerste voor de duiding, de tweede voor de emotie. En van die duiding
zijn we ons rótgeschrokken. Want die schoorsteen hè..., da's klinkklare onzin,
dat weet u best. Zwarte Piet stamt af van een negerslaafje. Puur, blank racisme:
onderdanig, dom, zwart, kroeshaar, oorbellen. Dat komt niet door een
schoorsteen.


 Alleen: wij blanken hebben Zwarte Piet nooit als racistisch ervaren. Hij is nu
een slimme held. Aan die onschuldige intentie gaan de tegenstanders van Zwarte
Piet in hun ijver voorbij. Bovendien: je kunt best je schouders ophalen als een
vierjarige 'Zwarte Piet' naar je roept. Zo'n kind bedoelt er niets mee. Aan de
andere kant schoten de voorstanders vanuit de heup. De intentie van Zwarte Piet
ten spijt, deed de discussie een sluimerend racisme ontwaken. 'Rot op naar je
eigen land' was nog de onschuldigste verwensing. Een donkere vrouw, vermeend
tegenstander van Zwarte Piet, werd tijdens een pro-Pietdemonstratie belaagd door
heel fijn volk. Wie de onderbuik van de samenleving wil lezen moet op de
Facebookpagina van Anouk kijken, die zich in de discussie mengde. Zij is een
'niggerslet'. En dan had je nog politieke partijen die er als de kippen bij
waren om er munt uit te slaan. Genânt.
 Ik ben benieuwd wat de uitwerking van de discussie op de Sinterklaasintochten
is. Zien we meer kleurenpieten? Misschien nu niet, maar ik ben ervan overtuigd
dat in oktober 2013 het einde van Zwarte Piet zoals we hem kennen is ingeluid.
Niet alleen zijn huid verschiet van kleur, maar de lippen, de krullen en de
oorbellen hebben hun langste tijd gehad. Over tien jaar heeft Sinterklaas een
geheel andere kompaan. Wennen we vast wel aan.

LOAD-DATE: 2 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: DG


                     Copyright 2013 Wegener NieuwsMedia BV
                              All Rights Reserved

                              17 of 100 DOCUMENTS



                                 AD/Groene Hart

                            1 november 2013 vrijdag

`Zwarte Piet heeft niets te maken met slavernij'

BYLINE: PETER SCHILTHUIZEN

SECTION: Regio - Groene Hart; Blz. 8

LENGTH: 294 woorden


Madelein Duijvestijn

-Verzamelaar Sintpapier


                EVEN VRAGEN AAN

Madelein Duijvestijn uit Zevenhuizen verzamelt sinds de jaren '70
sinterklaaspapier. Ze breekt in deze voor het volksfeest roerige tijden een lans
voor het sinterklaasfeest én voor Zwarte Piet.

Wat vindt u van die hele Zwarte Piet-discussie?

,,Elk jaar rond deze tijd is er weer ophef over de rol van Zwarte Piet. Dit jaar
is het wel heel extreem. Ik vind het allemaal nogal uit zijn verband gerukt.
Zwarte Piet heeft echt niets met racisme of slavernij te maken. Het zwart maken
van gezichten werd en wordt in allerlei culturen gedaan om elkaar angst in te
boezemen. Bij ons bestaat Zwarte Piet sinds 1850. Hij nam de bestraffende rol
van de Sint over.''

Dus wat u betreft mag Zwarte Piet blijven?

,,Jazeker. Tradities veranderen en ook de rol van Zwarte Piet is in de loop der
jaren flink veranderd. Het is geen boeman meer, die met een roe zwaait of
kinderen in de zak stopt. Het is een kindervriend. Kinderen zijn ook niet meer
bang van 'm. Als hij vroeger trouwens een slaaf zou zijn geweest, had hij geen
roe gehad om mee te zwaaien...''

Viert u zelf eigenlijk nog Sinterklaas?

,,Nou en of! Sinterklaas blijft een volksfeest voor groot en klein. Mét
cadeautjes en gedichtjes.''

Uit hoeveel sinterklaaspapier bestaat uw verzameling? En zitten daar ook
witte-pietenplaatjes bij?

,,Ik heb nu 4600 sinterklaaspapieren. Daar zitten inderdaad een paar witte
pietjes bij. Dat is de vrijheid van de ontwerper.''

Wat vindt u van de tegenstanders van Zwarte Piet?

,,Daar moeten we mee in gesprek blijven. Pratend en op een gemoedelijke manier
moeten we er uitkomen. Ik zou het ook niet zo'n punt vinden als aan de viering
een wat andere inhoud wordt gegeven. Vermenging van culturen is goed.''

LOAD-DATE: 31 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADGH


                    Copyright 2013 De Persgroep Nederland BV
                              All Rights Reserved

                              18 of 100 DOCUMENTS



                             AD/Rotterdams Dagblad

                           31 oktober 2013 donderdag

Emotioneel feest in multiculturele straat

SECTION: Service; Blz. 26

LENGTH: 1193 woorden


Zwarte Piet II


Emotioneel feest in multiculturele straat

De sinterklaasintocht op de Beijerlandselaan in Rotterdam, 2012. De bijnaam van
de straat is Buitenlandselaan. Ik als 19-jarig, oer-Hollands hoogblond meisje
liet mij schminken, zette een synthetische pruik op en trok een overdreven
kitscherig pakje aan. Overal, door een van de meest multiculturele straten van
Rotterdam, liepen Zwarte Pieten. Van de halal-slager, de afro-kapsalon tot de
Indische avondjurkenwinkels, overal renden Pieten rond. Geen één zo mooi bruin
als het pallet aan huidskleuren van de toeschouwers.

De ouders, de kinderen, de opa's, de oma's en de Pieten; iedereen deed mee aan
het feest. Surinaamse, Antiliaanse, Pakistaanse, Turkse, Marokkaanse en
Nederlandse kinderen gooiden samen met de Pieten zakken door schoorstenen,
waarna ze allemaal een pietendiploma ontvingen. Trots lieten ze dat aan hun
ouders zien. Deze Zwarte Piet raakte halverwege de dag zo geëmotioneerd dat de
schmink opnieuw moest worden opgebracht. Twee ouders van buitenlandse afkomst
wilden dat hun pasgeboren baby op de foto ging met Zwarte Piet, waarna ik vol
overgave de slapende wolk van een baby in mijn armen kreeg gedrukt (foto). Ik
denk dat niemand Zwarte Piet als slaaf, Afrikaan, Surinamer, Antilliaan of een
andere bevolkingsgroep met donkere huidskleur ziet. Iedereen ziet dat de kleur
van Piet in de verste verte niet in de buurt komt van de verscheidenheid aan
huidskleuren die in Nederland te bewonderen is. Zwarte Piet is Zwarte Piet. Een
kindervriend. De rechterhand van Sinterklaas, geen slaaf. Die dag vernam ik dat
veel kinderen Zwarte Piet zelfs `lauwer' vinden dan Sinterklaas, omdat Piet een
`box' geeft en weet wat `fawaka' betekent. Zwarte Piet is een deel van een
oeroud sprookje waarvan ieder kind van elke nationaliteit blij wordt.

Lisa Timmermans, Rotterdam.

Zwarte Piet III

Sinterklaasfeest is inderdaad racistisch

Inderdaad moet het sinterklaasfeest worden afgeschaft vanwege de racistische
inslag ervan. Tegenover de vitale, levenslustige zwarte mens wordt de blanke
neergezet als een seniele sufferd die zonder de hulp van de zwarten tot niets in
staat is. Dat wij blanke Nederlanders onszelf dit aandoen. Schande.

Clemens Raming, Groesbeek.

Bontes

Wat is die PVV toch

een trieste beweging

`Bontes moet het in z'n uppie rooien' (AD 30-10). Wat een trieste beweging, die
PVV. Niemand durft of kan tegen de leider op. Mond houden is het devies. Mensen
van enig statuur worden geweerd uit de partij, ze mochten eens gelijk hebben.
Mocht Wilders nog eens verdwijnen, dan valt de partij als een kaartenhuis in
elkaar. Alleen de jaknikkers blijven over. Geheimzinnigheid alom,
oncontroleerbaar.

Annemarie Louisa, Rotterdam.

Bontes II

PVV moet doorgaan

op ingeslagen weg

Goed dat Wilders in de PVV de leiding heeft, en niet nestbevuilers als Bontes en
Brinkman. Opschoning binnen de partij is een goede zaak. Dus, Wilders en PVV, ga
door op de ingeslagen weg. Er zijn nog voldoende prima Kamerleden over.

K. van den Berg, Rotterdam.

Zorgnota

Geestelijk zieke heeft genoeg aan het hoofd

Psychiatrische patiënten krijgen inzage in hun zorgnota. Het idee daarachter is
geestelijk zieken meer bewust te maken van de zorgkosten die zij veroorzaken.
Mensen die dit bedenken moeten eens naar hun eigen bovenkamer laten kijken. Je
bent niet expres geestelijk ziek. Zoiets overkomt je. Ik hoop dat minister
Schippers zich dan ook wel twee keer bedenkt alvorens deze mensen, die het toch
al zo moeilijk hebben, hier ook nog mee op te schepen.

A. Ritzen, Roosendaal.

Spijbelaars

Boete voor school treft goedwillende leerling

`Twee keer zo veel Haagse spijbelaars' (AD 30-10). Het is verkeerd om scholen te
beboeten voor spijbelaars. Zo worden leerlingen die niet spijbelen ook getroffen
doordat de school minder te besteden heeft. De schooldirectie en schoolbesturen
zouden beboet moeten worden. Zij bepalen het beleid.

André Kok, Kerkrade.

Van der Roest

Nooit meer krijgt PvdA mijn stem

PvdA'er Van der Roest wil toch wachtgeld. Iemand in loondienst die steelt bij
zijn baas wordt op staande voet ontslagen. Daarna is het zeer moeilijk om elders
weer aan de bak te komen. Van der Roest steelt geld van daklozen, wordt gesnapt
en verliest zijn job. Terecht dat zijn naam een mogelijk eerdere glans heeft
verloren. Toch heeft hij de euvele moed om een beroep te doen op de bestaande
wachtgeldregeling. Wat een brutaliteit, wat een mentaliteit. Ik zal nooit meer
op de PvdA stemmen.

A.G. Sneller, De Meern.

Chaam

Automobilist had te veel gedronken, punt

`Stel oordeel over ongeluk Chaam uit' (Brieven 30-10). Briefschrijver Pieterse,
de veroorzaker heeft gedronken, kruipt dan achter het stuur en neemt dus bewust
een risico. Dronken of stomdronken, er is geen verschil. Hij heeft al jarenlang
rijervaring. Waarschijnlijk heeft hij ook al jaren geluk gehad dat hij niet
gepakt werd en geen ongelukken veroorzaakte. Zoals voorspeld loopt de man al
weer vrij rond. Een advocaat zal zich al wel gemeld hebben. Die zal het
promillage van 0,7 wel weer bagatelliseren. En de rechter zal hier vast in
meegaan.

A.W. ten Hoven, Hoevelaken.

Chaam II

Enige nuance over rol dader kan geen kwaad

Drie briefschijvers hebben hun mening al klaar over het dramatische ongeluk in
Chaam (Brieven 29-10). Ze gaan wel erg snel op de stoel van de rechter zitten.
Men heeft iets gehoord over alcohol en de `dader' is meteen een alcoholist die
een slechte jeugd heeft gehad en de doodstraf - of in elk geval levenslang -
verdient. De man had een alcoholpromillage van 0,7 in zijn bloed. Dit komt neer
op drie biertjes, één meer dan wettelijk is toegestaan. Natuurlijk is het een
overtreding, natuurlijk is het dramatisch dat twee meisjes omgekomen zijn, maar
dat de `dader' laveloos achter het stuur zat is een invulling van de
briefschrijvers. Het misstaat niemand om even af te wachten en enige nuance te
tonen.

D. Klinkenberg, Ter Aar.

Stroomprijs

Bedrijsleven rekent kosten gewoon door

Nederlandse bedrijven betalen jaarlijks 500 miljoen meer voor elektriciteit dan
Duitse ondernemingen (AD 29-10). Alsof dat zo erg is. Men berekent die hoge
prijs gewoon door aan de klanten. Het bedrijfsleven zorgt er heus goed voor dat
de stroomprijs niet ten nadele van de winst gaat. Het is gezeur om nog meer geld
van de overheid te krijgen. Al zou de elektriciteitsprijs voor hen omlaaggaan,
de prijzen van hun producten zullen beslist niet dalen.

Annie Jansen, Apeldoorn.

Kranenborg

Aanmatigend over mensen in bijstand

Kok Robert Kranenborg ging onlangs in het AD wel erg kort door de bocht over
eten voor mensen in de bijstand. Een half verrot kropje sla en een paar
aardappelen, daar moesten die mensen het maar mee doen. Zelf kookt hij alleen
met biologische producten. Die zijn voor mensen in de bijstand veel te duur. Ik
vond het nogal aanmatigend. Het is inderdaad mogelijk om goed te eten als je in
de bijstand zit, ik spreek uit ervaring. Je moet wel wat moeite doen en geen
kant-en-klare producten kopen. Alles zelf snijden helpt ook. Het zou Robert
Kranenborg sieren als hij een boekje schrijft met eenvoudige, goedkope recepten.
Dat zou ons misschien helpen.

Thea van de Camp-Klaverstijn,

Alphen aan den Rijn.

LOAD-DATE: 30 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADRD


                    Copyright 2013 De Persgroep Nederland BV
                              All Rights Reserved

                              19 of 100 DOCUMENTS



                              AD/Algemeen Dagblad

                           31 oktober 2013 donderdag

Emotioneel feest in multiculturele straat

SECTION: Service; Blz. 27

LENGTH: 610 woorden


Zwarte Piet II


Emotioneel feest in multiculturele straat

De sinterklaasintocht op de Beijerlandselaan in Rotterdam, 2012. De bijnaam van
de straat is Buitenlandselaan. Ik als 19-jarig, oer-Hollands hoogblond meisje
liet mij schminken, zette een synthetische pruik op en trok een overdreven
kitscherig pakje aan. Overal, door een van de meest multiculturele straten van
Rotterdam, liepen Zwarte Pieten.

Van de halal-slager, de afro-kapsalon tot de Indische avondjurkenwinkels, overal
renden Pieten rond. Geen één zo mooi bruin als het pallet aan huidskleuren van
de toeschouwers. De ouders, de kinderen, de opa's, de oma's en de Pieten;
iedereen deed mee aan het feest. Surinaamse, Antiliaanse, Pakistaanse, Turkse,
Marokkaanse en Nederlandse kinderen gooiden samen met de Pieten zakken door
schoorstenen, waarna ze allemaal een pietendiploma ontvingen. Trots lieten ze
dat aan hun ouders zien. Deze Zwarte Piet raakte halverwege de dag zo
geëmotioneerd dat de schmink opnieuw moest worden opgebracht. Twee ouders van
buitenlandse afkomst wilden dat hun pasgeboren baby op de foto ging met Zwarte
Piet, waarna ik vol overgave de slapende wolk van een baby in mijn armen kreeg
gedrukt (foto). Ik denk dat niemand Zwarte Piet als slaaf, Afrikaan, Surinamer,
Antilliaan of een andere bevolkingsgroep met donkere huidskleur ziet. Iedereen
ziet dat de kleur van Piet in de verste verte niet in de buurt komt van de
verscheidenheid aan huidskleuren die in Nederland te bewonderen is. Zwarte Piet
is Zwarte Piet. Een kindervriend. De rechterhand van Sinterklaas, geen slaaf.
Die dag vernam ik dat veel kinderen Zwarte Piet zelfs `lauwer' vinden dan
Sinterklaas, omdat Piet een `box' geeft en weet wat `fawaka' betekent. Zwarte
Piet is een deel van een oeroud sprookje waarvan ieder kind van elke
nationaliteit blij wordt.

Lisa Timmermans, Rotterdam.

Zwarte Piet III

Sinterklaasfeest is inderdaad racistisch

Inderdaad moet het sinterklaasfeest worden afgeschaft vanwege de racistische
inslag ervan. Tegenover de vitale, levenslustige zwarte mens wordt de blanke
neergezet als een seniele sufferd die zonder de hulp van de zwarten tot niets in
staat is. Dat wij blanke Nederlanders onszelf dit aandoen. Schande.

Clemens Raming, Groesbeek.

Zorgnota

Geestelijk zieke heeft genoeg aan het hoofd

Psychiatrische patiënten krijgen inzage in hun zorgnota. Het idee daarachter is
geestelijk zieken meer bewust te maken van de zorgkosten die zij veroorzaken.
Mensen die dit bedenken moeten eens naar hun eigen bovenkamer laten kijken. Je
bent niet expres geestelijk ziek. Ik hoop dat minister Schippers zich twee keer
bedenkt alvorens deze mensen, die het toch al zo moeilijk hebben, hier ook nog
mee op te schepen.

A. Ritzen, Roosendaal.

Chaam

Automobilist had te veel gedronken, punt

`Stel oordeel over ongeluk Chaam uit' (Brieven 30-10). Briefschrijver Pieterse,
de veroorzaker heeft gedronken, kruipt achter het stuur en neemt een risico.
Dronken of stomdronken, er is geen verschil. Zoals voorspeld loopt hij al weer
vrij rond. Een advocaat zal het promillage van 0,7 wel weer bagatelliseren. En
de rechter zal hier vast in meegaan.

A.W. ten Hoven, Hoevelaken.

Chaam II

Enige nuance graag

Drie briefschijvers hebben hun mening al klaar over het ongeluk in Chaam
(Brieven 29-10). Men heeft iets gehoord over alcohol en de `dader' is meteen een
alcoholist die minimaal levenslang verdient. Hij had een alcoholpromillage van
0,7 in zijn bloed. Dit komt neer op drie biertjes, één meer dan toegestaan. Dat
de man laveloos achter het stuur zat is een invulling van de briefschrijvers.
Het misstaat niemand om even af te wachten en enige nuance te tonen.

D. Klinkenberg, Ter Aar.

LOAD-DATE: 30 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              20 of 100 DOCUMENTS



                                 de Volkskrant

                           31 oktober 2013 donderdag

Intocht Sint in Amsterdam mag doorgaan

BYLINE: VAN ONZE VERSLAGGEVER JAAP STAM

SECTION: Binnenland; Blz. 10

LENGTH: 371 woorden


Zwarte Piet Protest afgewezen

De intocht van Sinterklaas in Amsterdam, zondag 17 november, gaat door.
Burgemeester Eberhard van der Laan trekt de vergunning niet in. 21 personen
hadden bezwaar gemaakt tegen de intocht, omdat het sinterklaasfeest door de
aanwezigheid van Zwarte Piet racistisch zou zijn.

Niet juridisch kan worden vastgesteld dat de figuur van Zwarte Piet racistisch
is, schrijft Van der Laan in een brief aan de gemeenteraad. De burgemeester,
vader van drie jonge kinderen van wie er zeker nog twee geloven, sluit zich aan
bij Hoofdpiet Erik van Muiswinkel. Die schreef: 'Zwarte Piet moet natuurlijk
blijven, maar we moeten ermee doorgaan om Piet steeds minder zwart en minder
knecht te maken.'

Van der Laan wil zich niet inhoudelijk in de discussie mengen. Volgens hem is de
Zwarte Piet-affaire geen bestuurlijke kwestie. De vraag of een volkstraditie
aanpassing behoeft, moet de samenleving beantwoorden.

Bestuurders kunnen hooguit hun best doen de discussie in goede banen te helpen
leiden. 'Alles om ertoe bij te dragen dat Sinterklaas een feest voor iedereen
is.' Dat geldt ook voor de Verenigde Naties, schrijft Van der Laan. De VN is
bezig met een onderzoek naar het racistisch gehalte van Zwarte Piet.

'Een terugkeer naar de slavernij', zei een Jamaicaanse professor over Zwarte
Piet. Zij voert een werkgroep aan van de Mensenrechtenraad van de VN die het
sinterklaasfeest onderzoekt.

Bij de transformatie van Zwarte Piet moet geleidelijkheid voorop staan, vindt
Van der Laan. Jonge kinderen zouden door te snelle ingrijpende veranderingen in
de war worden gebracht. Goedwillende mensen met warme gevoelens voor het
sinterklaasfeest in zijn huidige vorm, valt het zwaar dat wordt getornd aan hun
jeugdherinneringen.

Van der Laan waarschuwt tegenstanders van Zwarte Piet de intocht niet te
verpesten. 'Demonstratievrijheid is een tamelijk heilig recht in ons land, maar
ook voor demonstranten geldt de eis van tolerantie. Daargelaten wat er juridisch
van kan worden gezegd, gaat het verstoren van een sinterklaasoptocht in moreel
opzicht duidelijk te ver.'

Te ver gaat ook het opzettelijk in de war brengen van jonge kinderen door in het
openbaar te roepen dat Sinterklaas niet bestaat, vindt Van der Laan.

LOAD-DATE: 30 October 2013

LANGUAGE: DUTCH; NEDERLANDS

GRAPHIC: Burgemeester Van der Laan van Amsterdam: Zwarte Piet-affaire is geen
bestuurlijke kwestie.
Foto ANP

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              21 of 100 DOCUMENTS



                            Dagblad van het Noorden

                            30 oktober 2013 woensdag
                            Editie Zuidoost-Drenthe

BRIEVENZwarte Piet (2)Zwarte Piet (3)

SECTION: Mensen; Blz. 28

LENGTH: 1551 woorden


Zwarte Piet (1) Wat een drukte om zo'n mooie traditie. Het meest frappant is dat
de discussie gevoerd wordt over al dan niet discriminatie of racisme, terwijl de
essentie van Sinterklaas en zijn zwarte knechten helemaal ergens anders vandaan
komt. Sinterklaas is niets meer en niets minder dan de gechristianiseerde versie
van de Germaanse oppergod Wodan, die op zijn achtvoetige witte schimmel Sleipnir
door de lucht reed en als bijzondere eigenschap had, dat hij overal tegelijk kon
zijn. Die eigenschap vertoont Sinterklaas rond 5 december nog steeds in extreme
mate. Wodan liet zich altijd vergezellen door twee zwarte raven (raven met een
andere kleur bestaan nu eenmaal niet), met de namen Hugin en Munin. Deze
krassende vogels zorgden ervoor dat Wodan alles kwam te weten wat er op aarde
gebeurde opdat Wodan de verantwoordelijken, schuldigen en stouteriken ter
verantwoording kon roepen. Oftewel: Het grote boek van Sinterklaas. Kortom: de
assistenten (klinkt minder discriminerend dan knechten) van Sinterklaas zijn
zwart omdat raven zwart zijn. En nu ophouden met zeuren en gewoon doorgaan met
onze sinterklaasviering.

Ruinen, J. Mansier

Ik begin me zo langzamerhand te ergeren aan de discussie over of we de Zwarte
Piet nog wel mogen noemen. Omdat het misschien discriminerend zou zijn. Het is
absoluut niet discriminerend of racistisch. En ik zal ook even uitleggen waarom
niet. Iedereen zou het eigenlijk wel moeten weten. De hulpjes van Sinterklaas
zijn zwart. Maar dit heeft niks te maken slavernij of racisme. De Zwarte Pieten
gaan door de schoorsteen en worden zwart van het roet dat in de schoorsteen zit.
Meer is het niet. Laten we met zijn allen stoppen met deze onnodige en onzinnige
discussie. En laten we Sinterklaas en al zijn Zwarte Pieten groots onthalen bij
de landelijke intocht in Groningen op 16 november. Lang leve Sinterklaas en
Zwarte Piet.

Groningen, C. Hut

Ik probeer de discussie over Zwarte Piet een beetje langs me heen te laten gaan,
maar dat lukt niet r echt. Ik wil graag iets aan deze (voor mijn gevoel
eenzijdige) discussie toevoegen. Ik ben geboren met rood haar en veel
sproetenopmijnhuidenbenhierin mijn jeugd heel vaak mee gepest. 'Stoplicht,
spring eens op groen!' Hé vuurtoren! En meer van dat soort kreten. Ik ben er van
overtuigd dat kinderen met andere 'kenmerken' (bijv. brildragend, flaporen,
kleur, taal, dialect) ook van alles naar hun hoofd krijgen geslingerd. Echter,
ik kreeg te horen dat schelden geen pijn doet. Ik moest er maar mee leren leven,
werd me verteld. Langzamerhand is me dat aardig gelukt, denk ik. Ik had geen
groep achter me staan die voor mij opkwam omdat ik een 'afwijkend' uiterlijk
kenmerk had. Je zult mij niet horen zeggen dat mensen zich niet gekwetst kunnen
voelen. Maar spits dat alsjeblieft niet toe op racisme. Want waar kunnen wij
onze gekwetste gevoelens dan nog kwijt als roodharige, brildrager?

Ik zie namelijk geen kleur of wat dan ook, maar vooral hoe je je gedraagt in de
maatschappij en met je medemens omgaat. En als we dat nu met zijn allen op een
positieve manier proberen te doen, dan kan het zoveel leuker worden. En dat
heeft allemaal niets met racisme te maken.

Assen, Greta Netjes Zwarte Piet (4) Ook ik heb mijn hele leven (ik ben nu 77)
het sinterklaasfeest gevierd. Gezellig feest met cadeautjes en gedichten. Ook
nooit erover nagedacht dat Zwarte Piet altijd zwart was en kroeshaar had. Het
was een vast gegeven. Tot voor een jaar terug. Het klopt niet meer in deze tijd.
Er heerst veel racisme in Nederland. Het doet veel mensen pijn dat het een
Zwarte Piet moet zijn. Dat moet niet. Dat mag niet. Nu is de intocht van
Sinterklaas in Groningen, met een verslag op televisie. We vieren ook nog het
150-jarig bestaan van het afschaffen van de slavernij. Wat is nu een beter
voorbeeld om de intocht van de sint te vieren, in plaats van met Zwarte Pieten,
met clowns. Vrolijke mensen, fleurige kleuren. Geef eens een voorbeeld. Doe het.

Winschoten, M. Stuurwold-Smidt Zwarte Piet (5) Volgens mij is het
sinterklaasfeest vooral een commercieel feestje van de middenstand geworden. De
meeste (verwende) kinderen hebben alles al. Dat blijkt ook wel uit het feit, dat
ze na een paar dagen al niet meer naar die cadeaus omkijken om deze vervolgens
terug te vinden op de vlooienmarkt. Dat was vroeger wel anders. Toen kreeg je
nooit cadeaus behalve op je verjaardag en met Sinterklaas. Je had er slapeloze
nachten van. Kreeg je nu wel of niet die elektrische trein. Nog jaren plezier
van gehad.

De kinderen laten stemmen is prima. Als maar extra gewicht wordt toegekend aan
de stem van 'arme' kinderen, want die zijn niet zo blij met het
sinterklaasfeestje.

Groningen, André Doorlag Zwarte Piet (6) Mijn dochter woont sinds 1990 in
Zwitserland. Nu er zoveel te doen is in Nederland over Zwarte Piet wil ik u
laten zien hoe Zwarte Piet er in dat land uitziet. Nou, hij ziet er totaal
anders uit als bij ons. Het is een bosarbeider bij wie Sinterklaas (Samichlaus)
een keer heeft uitgerust. Toen de Sint weer wegging en onderweg allerlei pakjes
verloor heeft de bosarbeider ze gevonden. Daarna mocht hij de Sint helpen en
omdat zijn gezicht zo vuil was heet hij nu Schmutzli, dus geen Piet. Schmutzli
heeft een soort pij aan en heeft een zwarte baard en een vuil gezicht. Op 6
december rijdt Sinterklaas met een prachtige tram door de stad (Zurich), maar
zonder Zwarte Piet. Het verhaal is officieel langer, maar dit is het even
ingekort.

Grootegast, Betsy Katerberg Zwarte Piet (7) Stad Groningen nodigt mevrouw
Shepherd uit voor een bezoek. Zij kan hier veldonderzoek verrichten ter
onderbouwing van haar onderzoek. Mevrouw Shepherd heeft naar mijn idee
onvoldoende onderzoek verricht getuige haar uitspraken waarin zij vooruitloopt
op de conclusie van het onderzoek. Als wetenschapper zou zij moeten weten dat
haar persoonlijke mening niet van belang is. De uitkomst van gedegen uitgevoerd
wetenschappelijk onderzoek is dat wel. Dit onderzoek kan zij prima verrichten
vanachter haar bureau. Voor een sfeerimpressie van Sinterklaasintochten kan zij
beeldmateriaal opvragen bij het Nederlands Instituut voor Beeld en Geluid.
Bovendien is mevrouw Shepherd volgens UNESCO niet bevoegd bindende uitspraken te
doen over erfgoedkwesties zoals bij Zwarte Piet het geval zou kunnen zijn. Het
is onzin dat de stad Groningen kosten maakt voor dit VN onderzoek. Dat geld kan
zij beter besteden aan een sinterklaascadeau voor kinderen die onder de
armoedegrens leven.

Niebert, Bianca van Valkengoed Zwarte Piet (8) Er is zoveel commotie rond Zwarte
Piet. Een mevrouw van de Verenigde Naties stelt hier vragen over. Misschien
moeten we in de Eerste of Tweede Kamer via de Partij van de Dieren, kamervragen
laten stellen over de rendieren van de kerstman. De arme rendieren moeten zo'n
zware slee met al die cadeautjes trekken. Wat een dierenleed. We zouden ook die
traditie eens onder de loep moeten nemen.

Nieuw Buinen, B. de Jonge Zwarte Piet (9) Sinterklaas is weer in aantocht en
afgezien van het gesteggel of zijn pietermannen nu zwart of wit moeten zijn, de
supermarkten puilen al weer uit van het snoepgoed zoals pepernoten en
chocoladeletters. Ook de rest van de commercie speelt hier al weer gretig op in
getuige de vele reclamefolders die op de mat vallen. Persoonlijk ben ik al met
niets tevreden, maar tegenwoordig is een sinterklaasfeest kennelijk pas geslaagd
wanneer de kinderen overladen worden met allerlei dure cadeaus. Dit heeft een
oorzaak, namelijk het afkopen van schuldgevoel. Toen mijn zus en ik vroeger
thuis kwamen van school werden we opgewacht door mijn moeder die ons dan een
kopje thee en een koekje gaf en vroeg hoe was het op school. En pas daarna
gingen we buiten spelen. Eénmaal per jaar, tijdens het sinterklaasfeest, krijgen
deze kinderen de broodnodige aandacht en hebben de ouders hun schuldgevoel
afgekocht voor een heel jaar met dure cadeaus. Arme kinderen.

Appingedam, K. Bonthuis Zwarte Piet (10) Honderden jaren geleden is op 6
december (de geboortedatum van Bisschop Nicolaas) het idee geboren om daar een
groots kinderfeest van te maken. Hij was bisschop van Myra en tijdens de
diensten werd hij begeleid door misdienaars, zoals overal ter wereld
gebruikelijk is in de Katholieke kerk. Deze jongens vinden het een éér om te
dienen. Dat in zijn omgeving veel moorse jongens ook misdienaar waren was niet
ongewoon. Hij stond bekend als een groot weldoener en het was logisch dat de
misdienaars hem hielpen als hij langs de arme mensen ging. "Niets slavernij!"
Bij ons in de parochiekerk is óók een aantal gekleurde misdienaars. Zijn de
pastoor en de pastor en wij allemaal nu ook slavendrijvers? Wáánzin in mijn ogen
en onwetendheid.

Stadskanaal, N. Schrik-Grin Zwarte Piet (11) De voorzitster van de commissie van
de VN die onze Zwarte Piet onderzoekt vindt dat we het sinterklaasfeest moeten
afschaffen en overgaan tot het vieren van het feest van de Kerstman. Het
sinterklaasfeest is discriminerend, volgens deze mevrouw. Ik vind het kerstfeest
discriminerend, want de Kerstman laat lilliputters voor zich werken. Dat is toch
hetzelfde? Niet dan?

Smilde, Wim Snel Brieven mogen 170 woorden lang zijn en moeten zijn voorzien van
naam en adres. De redactie behoudt zich het recht voor tekst in te korten.
Lezersredactie, Postbus 60, 9700 MC Groningen. E-mail: lezersbrieven@dvhn.nl

LOAD-DATE: 30 October 2013

LANGUAGE: DUTCH; NEDERLANDS

GRAPHIC: ¬ Een paar honderd mensen demonstreerden het afgelopen weekeinde op het
malieveld in Den Haag voor het behoud van Zwarte Piet. Foto: ANP/Koen Van Weel
* Vervangende titel / Replacement title

PUBLICATION-TYPE: Krant

JOURNAL-CODE: DVHN


    Copyright 2013 Noordelijke Dagblad Combinatie / Dagblad van het Noorden
                              All Rights Reserved

                              22 of 100 DOCUMENTS



                                De Gelderlander

                            29 oktober 2013 dinsdag
            Achiterhoek; Arnhem; Betuwe; Rijk van Nijmegen; Liemers;
             Maas en Waal; Nijmegen Stad; Renkum; Rijk van Nijmegen
            Editie; Riviereland; Bijlage; De valley; Veluwe; Wijchen
                                   Beuningen

Zonder pieten kan Sint zijn feestje niet vieren

BYLINE: SANDER KESSELS

SECTION: 3_OPINIE

LENGTH: 1218 woorden



De roep om Zwarte Piet af te schaffen is misplaatst en getuigt van weinig kennis
van de achtergrond van het sinterklaasfeest. Volgens de overlevering keerde
Sint-Nicolaas zich juist tegen slavernij en racisme.

 OPINIE
 ZWARTE PIET
 door Sander Kessels
 Illustratie Censuur
 NIJMEGEN -   Twee jaar geleden ging ik op uitnodiging van een Amerikaanse
onderzoekster in debat met onder anderen Quinsy Gario, de kunstenaar die
regelmatig de zwartepietendiscussie aanzwengelt. Het thema van het Engelstalige
debat in het bomvolle CREA Theater in Amsterdam was de stelling 'Zwarte Piet is
racisme'. Eraan voorafgaand hield historicus John Helsloot een korte lezing.
Hierin werd gesteld dat vroeger sommige rijke geestelijken zich lieten
vergezellen door een zwarte bediende. Vervolgens concludeerde hij dat Zwarte
Piet niet meer van deze tijd zou zijn, omdat hij in zijn ogen daarmee 'als een
slaaf van een bisschop' was.


 Er zijn weinig sinterklaaskenners die deze mening delen. Zwarte Piet heeft niet
één oorsprong, maar is een bonte mix van heel veel gebruiken en personen. Het
wilde geraas van Zwarte Piet gaat terug tot ver in de oudheid. Er bestaat een
heel lange traditie om in december met zwartgemaakte gezichten joelend de straat
op te gaan, om op zoek te gaan naar stoute kinderen en vrouwen. Er zijn
afbeeldingen van de knecht van Sint-Nicolaas bekend waarbij hij uitgebeeld wordt
als een kapitein, als een andere bisschop (Sint-Rupert), landloper, harlekijn,
kinderschrik, duivel, matroos, schoorsteenveger, Indiër, moor, kind, zwarte raaf
en clown. Hij is zowel Heintje Pek, Rupert en Ruprecht als Piter, Diego en
Elvis. Hij is na al die jaren van één hulp gegroeid naar een zeer divers volk
met figuren als de hoofdpiet, muziekpiet, profpiet, Diego, wegwijspiet,
rolstoelpiet en cyberpieten. Dit pietenvolk werd in 2006 weinig succesvol
uitgebreid met regenboogpieten. En na al die eeuwen Europese kinderfolklore is
daar nu dan ook nog eens het idee geopperd dat Zwarte Piet racisme zou zijn.
 Tijdens het debat werd al snel duidelijk hoe een aantal van de tegenstanders
zwarte pieten zagen. Volgens hen droegen zwarte pieten gouden oorringen, hadden
ze dikke rode lippen, waren ze allemaal dom, droegen ze allemaal kroeshaar en
spraken ze met een Surinaams accent. Sinterklaasjournaal? Nooit bekeken.
 Een Surinaamse vrouw trok parallellen tussen de hoofdpiet en de zwarte
opzichters op de Surinaamse plantages. Volgens haar was een tekening van de
pakjesboot een regelrechte kopie van een tekening van een slavenboot. En dan al
die liedjes! 'Knechten betekent onderdrukken! Toch?'
 Een van de hardnekkige misverstanden rond Zwarte Piet is het woord 'knecht'. De
knecht van Sint-Nicolaas was meestal degene die als taak had om uit te zoeken of
kinderen wel zoet waren geweest. Zwarte Piet werd tot in de jaren '20 ook wel
'knecht Ruprecht' genoemd. En dat personage verwijst op zijn beurt weer naar
zowel de duivel als naar de Oostenrijkse bisschop Sint-Rupert.
 Op de website van het Rijksmuseum is een prent terug te vinden uit 1800 waarop
een opmerkelijke knecht naast Sint-Nicolaas staat afgebeeld: een blanke man,
voornaam gekleed als een kapitein. In het boek Sint Nicolaas en zijn knecht van
Jan Schenkman uit 1845 is de knecht een zwarte man zonder hoofddeksel met een
harembroek.
 In een latere druk draagt de zwarte knecht kleding die indertijd ook door
clowns als Grimaldi werd gedragen en een baret met veer. Op een andere
afbeelding van Sint-Nicolaas uit dezelfde periode draagt de Sint geen mijter
maar een baret met veer. De laatste jaren is de rol van Piet steeds prominenter
geworden. Hij is een held geworden die een stokoude man door zijn feest sleurt.
In de vele sinterklaasfilms die er zijn gemaakt, draait alles rond de pieten. En
de boeven? Die zijn in die films bijna zonder uitzondering blank.
 Een van de redenen van Quinsy Gario om 'Zwarte Piet is racisme' op zijn T-shirt
te strijken, was dat Nederland Zwarte Piet niet zou kunnen uitleggen aan het
buitenland. De Santa Semana-processies, die jaarlijks in het Spaanse Sevilla
plaatsvinden met de karakteristieke puntige maskers die doen denken aan de Ku
Klux Klan, kunnen ook maar beter niet in New York worden gehouden. Een
vergelijkbaar misverstand is ook aan de hand met Zwarte Piet, die voor
Amerikanen te veel gelijkenissen vertoont met black minstrels. De black minstrel
shows waren omstreeks 1850 de meest populaire theatervorm van Amerika. Het
betrof hier meestal blanke mannen met zwartgemaakte gezichten die zich in hun
shows doorgaans dom gedroegen en bewust de spot dreven met de negroïde
bevolking. Er rust tegenwoordig een groot taboe op deze afbeeldingen en shows,
die daar als zeer grievend worden beschouwd. Dit verklaart de overspannen
reactie van de voorzitster van de VN-werkgroep 'Afrikaanse afstammelingen'
Verene Shepherd. Zij ziet, vanuit de Jamaicaanse cultuur, in de zwarte pieten
een voortzetting van deze bespottingen. Sint-Nicolaas heeft een achtergrond waar
critici van Zwarte Piet helaas te weinig van hebben gehoord. Een van de oude
verhalen die over Sint-Nicolaas de ronde doen is het verhaal van het Ethiopische
weeskind Piter, dat als slaaf te koop werd aangeboden op een slavenmarkt.
Sint-Nicolaas kocht hem en liet hem vervolgens vrij. Hierop besloot Piter om bij
Sint-Nicolaas te blijven werken als knecht. Een ander bekend verhaal over
Sinterklaas luidt als volgt: drie jongens bleven een 'moriaan' bespotten om zijn
zwarte huidskleur. Sint stopte ze in een enorme inktpot waardoor ze zwarter
werden dan de moriaan zelf. Het verhaal eindigt met de woorden 'Ach, lieve
kinderen, spot toch niet als gij iets vreemds aan anderen ziet'. Sint-Nicolaas
zelf was uitgesproken anti-racistisch en tegen slavernij. Pesten keurt
Sinterklaas ten strengste af. Hij geeft daarbij zelf het goede voorbeeld; hij
gaat met iedereen respectvol om.
 Voor kinderen is Zwarte Piet een magische, geheimzinnige superheld. Hij rent
als een acrobaat over de daken van schoorsteen tot schoorsteen, maar is moeilijk
te zien want hij is zo zwart als de nacht. Sinterklaas zou zonder pieten geen
feestje kunnen vieren. Het verzoek om Zwarte Piet te verwijderen is daarmee net
zo misplaatst als het verzoek om een hakenkruis te verwijderen van een
eeuwenoude Hindoestaanse tempel. Wat voor de één een symbool is voor immens veel
leed, is voor de ander precies het tegenovergestelde. Daarnaast kan je je
afvragen of het verwijderen of wijzigen van een symbool wel iets oplost. Als men
alleen al een probleem heeft met de aanblik van één blanke tussen een grote
groep zwarten die voor hem werken, dan is de bron van die gekwetste gevoelens
zelf evengoed racistisch. Het gevoel 'gekwetst zijn' is persoonlijk en voor
ieder mens verschillend.
 Overstappen op de kerstman is natuurlijk helemaal ondenkbaar. Die is nota bene
afgeleid van Sint-Nicolaas. Wat is er met zijn knechten gebeurd? Die zijn
verbannen naar een van de meest afgelegen en witte delen ter wereld waar ze tot
in de oneindigheid niets anders doen dan cadeautjes maken; terwijl de blanke
kerstman niets anders doet dan dromen over een witte kerst. Daar kan je nog veel
racistischere kenmerken in zien.
 Duidelijk is dat iedereen van dit soort symbolen en beelden kan maken wat men
zelf wil.
 Sanders Kessels is lid van het Nationaal Sint Nicolaas Comit

LOAD-DATE: 29 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: DG


                     Copyright 2013 Wegener NieuwsMedia BV
                              All Rights Reserved

                              23 of 100 DOCUMENTS



                                NRC Handelsblad

                            28 oktober 2013 maandag

Leve Zwarte Piet!;
Woordhoek

SECTION: Achterpagina; Blz. 20

LENGTH: 512 woorden


u zelfs de Verenigde Naties (VN) zich ermee bemoeien, is er ook voor mij geen
ontkomen meer aan: de kwestie Zwarte Piet.

Wat mij in deze discussie zo verbaast is het idee dat Zwarte Piet (de VN
schrijven ,,Swarte Piet") alleen Zwarte Piet zou mogen heten als hij zwart is.
In de woorden van premier Rutte: ,,Zwarte Piet, dat zegt het al, die is zwart."
Maar het belangrijkste aan Zwarte Piet is zijn functie. Zoals een koning vroeger
een nar naast zich had, zo heeft Sinterklaas Zwarte Piet als secondant.

En gelukkig maar, want Sinterklaas is van nature nogal zwaar op de hand. Dat het
sinterklaasfeest leuk is danken wij voornamelijk aan Zwarte Piet. Hij maakt de
grappen en grollen, hij neemt kinderen, ouders en zelfs de goedheiligman in de
maling.

Ik zou het dan ook een slecht idee vinden om Zwarte Piet af te schaffen, want
daarmee verban je de belangrijkste gangmaker van het feest.

We kennen Witte Piet al sinds 1960 - deze discussie sleept al járen. Volgens mij
moet niet Zwarte Piet worden afgeschaft, maar Witte Piet. Plus de traditie om
Zwarte Piet zwart te schminken, met dikke rode lippen, oorbellen en een zwarte
kroespruik, want voor zijn rol als nar of clown is dat niet echt van belang.
Steeds meer mensen storen zich aan zwart geschminkte Zwarte Pieten - de
racistische stereotypen zijn onmiskenbaar - en alleen dát zou al een reden
moeten zijn om ermee te stoppen.

Maar, zullen sommigen tegenwerpen, hoe kun je Zwarte Piet nou Zwarte Piet
blijven noemen als hij niet zwart meer is?

Voor lezers die de gulden nog hebben meegemaakt: hoe noemden wij tot de komst
van de euro een biljet van 25 gulden? Een geeltje. Was dit biljet geel dan? Ja,
van 1862 tot 1927 hadden biljetten van 25 gulden een gele kleur, maar daarna
nooit meer; de bijnaam bleef.

Rooie Vrouwen waren niet rood, en ook als je vingers niet echt groen zijn kun je
groene vingers hebben. Een bruin café kan een heel andere kleur hebben, zwart
geld is niet echt zwart.

Ik bedoel: beschouw Zwarte Piet simpelweg als een naam, een naam met een
historie, net als Blauwbaard, bruinhemd, zwarthemd, Orangist, Oranjeklant,
enzovoorts.

En ja, voor wie is opgegroeid met zwart geschminkte Zwarte Pieten zal het even
wennen zijn, maar vergeet niet dat het sinterklaasfeest de afgelopen decennia
sowieso een heel ander karakter heeft gekregen. Er wordt allang niet meer met
slaag of roede gedreigd, Zwarte Piet kan een vrouw zijn en ouders halen het niet
meer in hun hoofd om kinderen te vertellen dat stout gedrag een ontvoering in de
hand kan werken: in een juten zak naar Spanje.

Terugkijkend: hoe leuk wás dat eigenlijk?

Ouders zullen wellicht aan ongeschminkte Zwarte Pieten moeten wennen, maar
kleine kinderen zal het nauwelijks opvallen. En mocht het ze wel opvallen: als
ouders er geen toestand van maken (,,hij had vroeger een zwart gezicht hoor!"),
zijn ze er snel aan gewend.

Leve Zwarte Piet, de nar die kleur geeft aan een oud kinderfeest door zijn
grappen en grollen, ook zonder zwarte schmink en kroespruik.

Taalhistoricus Ewoud Sanders schrijft wekelijks op deze plek over taal.

LOAD-DATE: 28 October 2013

LANGUAGE: DUTCH; NEDERLANDS

GRAPHIC: N voor AP
* Vervangende titel / Replacement title

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              24 of 100 DOCUMENTS



                             AD/Rotterdams Dagblad

                            28 oktober 2013 maandag

Foutje: Zwarte Piet-fans belagen vrouw

BYLINE: Tobias den Hartog

SECTION: Algemeen - Nieuwsdienst; Blz. 4

LENGTH: 608 woorden


DEN HAAG | Ze kan er wel om grinniken, maar de 62-jarige Tilly Kaisiepo uit
Delft werd zaterdag toch écht belaagd door Zwarte Piet-sympathisanten. Die
dachten dat Tilly op het Haagse Malieveld tégen Zwarte Piet protesteerde.
,,Terwijl ik juist gek ben op het sinterklaasfeest.''


                Papoea-demonstrant aangezien voor tegenstander Sint


Als digibeet heeft ze er nauwelijks weet van, maar nadat het relletje gisteren
wereldkundig werd via sociale media, namen duizenden het op voor Tilly. Ze is de
onterechte prooi van `opgefokte' aanhangers van Zwarte Piet. Bovendien is ze
sinds dit weekend in één klap de bekendste strijder voor een vrij West-Papoea.

En dat allemaal nadat ze werd belaagd op het Haagse Malieveld door fans van
Zwarte Piet. Die hadden zich er (al dan niet verkleed als Piet) met zo'n
vijfhonderd man verzameld om actie te voeren voor het behoud van Zwarte Piet na
een week van protesten tegen het `symbool van racisme'.

Met al die media daar, dacht Tilly zaterdagochtend nog, was de grote actie een
goede kans om weer eens aandacht te vragen voor haar eigen agenda: protest tegen
de massamoord in West-Papoea door Indonesië. Als geboren Papoea haar plicht,
vindt ze.

Bovendien, denkt Tilly dan nog, ik sta aan dezelfde kant als deze Pieten-fans.
,,Ik vind het namelijk óók belachelijk dat de Verenigde Naties een onderzoek
starten naar Zwarte Piet. De VN doen ondertussen namelijk niets tegen de
genocide op Papoea's in West-Papoea.''


                Papoeavlag

Maar eenmaal op het Malieveld, gaat het mis. Eén van de pietenfans ziet haar
staan met haar Papoea-vlag. ,,Een groep van zeker dertig mensen kwam om me heen
staan. Ze waren ziedend. Ze riepen ineens: dus jij bent tegen Zwarte Piet? Rot
dan lekker op naar je eigen land.''

Tilly reageert kalm: ,,Ik zei toen nog: `Graag!' Dat is nu juist het punt. Wij
Papoea's leven in ballingschap in Nederland. En ik probeerde te zeggen dat ik
helemaal niet tegen Zwarte Piet ben, maar juist ook kritiek kwam leveren op de
VN.''

Niemand die het horen wil. ,,Echt, vraag het de mensen in Delft: ik ben gek op
het sinterklaasfeest. Er is geen grotere fan van Sinterklaas en de Zwarte Piet
dan ik.''

Maar de uitleg komt niet over. De groep scheldt haar uit. Dan grijpt een man
zelfs haar vlag. ,,Ik dacht: dát gaat me niet gebeuren.''

Dan vlucht Tilly weg van de meute, maar een man grijpt haar vast en het lijkt of
hij een klap wil uitdelen. ,,Iemand hield hem tegen. Daar ben ik wel dankbaar
voor, want die man had echt haat in zijn ogen.''

Geschrokken wordt Tilly in veiligheid gebracht door agenten die op de
schermutseling zijn afgekomen. Ze brengen haar naar een politiebusje. De agenten
vragen of ze iets voor haar kunnen doen. Aangifte doen, daar voelt ze niet voor.
,,Ik zei: als u wel zo vriendelijk zou willen zijn om me af te zetten op het
station. Ik moet namelijk nog boodschappen doen en daarna op mijn kleinkinderen
passen.''

Terwijl Tilly op haar kleinkinderen past, zet fotograaf Gerrit de Heus zijn
foto's van het duw-en-trekwerk op zijn website. Geschrokken als hij is van de
bedreigingen aan Tilly's adres. Op internet neemt het verhaal een grote vlucht,
met Tilly in de rol van slachtoffer.

Eén bijkomstigheid heeft het incident wél. Een online petitie tegen de genocide
in Papoea kreeg dit weekend in één klap steun van meer dan 9000 mensen. ,,Is het
allemaal toch nog ergens goed voor geweest,'' concludeert Tilly.

Ze blijft overigens strijdvaardig. ,,Ik protesteer al 50 jaar, meneer. Ik wóón
zowat op dat Malieveld. Nee, ik laat me hier niet door afschrikken.''

Gelukkig hield iemand hem tegen. Die man had echt haat in zijn ogen. -Tilly
Kaisiepo (62)

LOAD-DATE: 27 October 2013

LANGUAGE: DUTCH; NEDERLANDS

GRAPHIC: ¶ Tilly Kaisiepo wordt op het Malieveld vastgegrepen door een
voorstander van Zwarte Piet. Foto Gerrit de heus |
* Vervangende titel / Replacement title

PUBLICATION-TYPE: Krant

JOURNAL-CODE: ADRD


                    Copyright 2013 De Persgroep Nederland BV
                              All Rights Reserved

                              25 of 100 DOCUMENTS



                            Dagblad van het Noorden

                            28 oktober 2013 maandag
                            Editie Zuidoost-Drenthe

'Zwarte Piet is achterhaald'

BYLINE: Door Daan Hakkenberg

SECTION: Mensen; Blz. 10

LENGTH: 748 woorden


''Hetbeeld van zwarte mensen is in alle kinderboeken inmiddels bijgesteld

OPINIE ZWARTE PIET

3 Zwarte Piet is laatste stuiptrekking van stereotype

en Annemart van Rhee Z warte Piet staat onder druk. Hij is niet het eerste
zwarte personage in de verdrukking: voorgangers verdwenen (Oki en Doki), lagen
onder vuur (Kuifje in Afrika): of ondergingen een politiek correcte metamorfose
(zoals Sjimmie, van Sjors). Zwarte Piet is de laatste stuiptrekking van een
stereotype.

"Ik wou maar zo ineens met het verhaal beginnen, maar het kan best zijn dat
jullie Pimpampoentje, Pompernikkel en Piepeling niet eens kennen. Dat zou jammer
zijn. Want dan zou je niet eens weten, dat het drie pikzwarte, glimmende
nikkertjes zijn, die naast elkander wonen in de Bananenstraat in Klapperdorp. En
Klapperdorp ligt in Nikkerland." Het zijn de eerste zinnen van Nieuwe avonturen
in Klapperdorp, een aflevering uit de Nikkertjes-serie van schrijver en
illustrator Piet Broos. De serie was een hit in de jaren vijftig en zestig:
duizenden babyboomers werden met de pikzwarte avonturen in slaap gesust. En geen
haan die er naar kraaide.

Anno2013zijnboekjesover Pompernikkel en zijn zwarte vriendjes nergens meer te
krijgen. Geruisloos verdwenen ze uit de schappen. Zelfs de auteur was er in
latere jaren niet gelukkig mee, zei zijn dochter Pieternel Broos onlangs. "Later
heeft hij zijn bedenksels wel eens vervloekt. Maar in die tijd werd dat als
grappig ervaren, stereotypen als dommig, dikke lippen, oorringen."

De roep om aanpassing van Zwarte Piet die Nederland deze week in z'n greep
hield, staat niet op zichzelf. Oom Tom woonde decennialang in een negerhut, maar
sinds een jaar of tien in een gewone hut. Oki en Doki, de kinderhelden uit de
boeken van Henri Arnoldus, zaten eerst bij de nikkers, toen bij de negers en
uiteindelijk op een eiland. De roetzwarte negerkabouters in Wipneus en Pim
werden vervangen door roomblanke exemplaren. En de 'ondeugende aapjes' Tup en
Joep, die in kinderboeken gevangen werden gezet door 'Bombo, de grootste en
sterkste neger', zijn allang uit de gratie.

Maar het bekendste voorbeeld is misschien wel Sjimmie, het zwarte vriendje van
de witte Sjors. Striptekenaar Jan Kruis, ook de bedenker van Jan, Jans en de
kinderen,was verantwoordelijk voor de makeover in 1969. "Frans Piët had van
Sjimmie een echt negertje gemaakt", herinnert Kruis zich. "Met één krulhaar, een
glimkop en kromme spraak. Toen ze mij vroegen Sjors en Sjimmie te restylen, ben
ik onmiddellijk gestopt met dat uiterlijk."

Niet dat veel mensen toen al aanstoot namen aan de domme, zwarte Sjimmie. Kruis:
"Dat speelde toen minder. Maar ik vond dat het niet kon, zo'n vriendje. Hij was
ook niet gelijkwaardig aan Sjors. Ik heb er een modern zwart jongetje van
gemaakt, zonder de stereotypen. Met een hoge kraag en gympies. Volstrekt gelijk
aan zijn vriend Sjors. De reacties waren positief."

En nu ligt Zwarte Piet dus onder vuur. Belachelijk, vindt Kruis. Aan de knecht
van de Sint stoort hij zich veel minder dan destijds aan domme Sjimmie. "Ik vind
het een onzinnige discussie. Zwarte Piet is een kinderlijke traditie, met ringen
door zijn oren en een vrolijk pakje. Hij is een speeltje uit de negentiende
eeuw."

Bovendien is het aanpassen van Zwarte Piet niet zo makkelijk als eerdere
voorbeelden, zegt Jan Nederveen Pieterse, hoogleraar Sociologie en Global
Studies in Amerika. Hij schreef het boek Wit over zwart, over de positie van
zwarten in de westerse populaire cultuur. "Zwarte Piet is alomtegenwoordig. De
stereotypen zijn overal weggesleten. In boeken gaat dat makkelijker dan bij een
familietraditie als Sinterklaas met zoveel commerciële uitingen. Winkels en
ondernemers hebben er belang bij het in stand te houden."

Maar de discussie begrijpt hij wél. In Amerika zou zo'n feest met zwarte
knechten 'absoluut onmogelijk' zijn, zegt Nederveen Pieterse. Nederland zal er
op den duur aan moeten geloven, voorspelt de hoogleraar: "Zwarte Piet moet zich
aanpassen."

Zwarte Piet is een laatste stuiptrekking van een stereotype, zegt Roline
Redmond, cultureel antropoloog van Surinaamse komaf en schrijver van het boek
Zwarte mensen in kinderboeken. "Het beeld van zwarte mensen is in alle
kinderboeken inmiddels bijgesteld. Zwarte mensen zien er vandaag de dag
natuurlijk uit. Zwarte Piet is een laatste overblijfsel uit vroeger tijden.
Volledig achterhaald in een tijd waarin zwarte sporters en popidolen rolmodellen
zijn."

Daan Hakkenberg en Annemart van Rhee zijn journalisten

LOAD-DATE: 28 October 2013

LANGUAGE: DUTCH; NEDERLANDS

GRAPHIC: ¬ "Nederland zal er op den duur aan moeten geloven, Zwarte Piet moet
zich aanpassen."
Foto: Archief DvhN
* Vervangende titel / Replacement title

PUBLICATION-TYPE: Krant

JOURNAL-CODE: DVHN


    Copyright 2013 Noordelijke Dagblad Combinatie / Dagblad van het Noorden
                              All Rights Reserved

                              26 of 100 DOCUMENTS



                               Nederlands Dagblad

                            28 oktober 2013 maandag

[Kinderen nemen het op voor Zwarte Piet tijdens een...]*

BYLINE: beeld novum / Jim Hoogendorp

SECTION: Geen

LENGTH: 180 woorden


Kinderen nemen het op voor Zwarte Piet tijdens een betoging, zaterdagmiddag, op
het Malieveld in Den Haag. Aan de demonstratie namen meer dan vijfhonderd mensen
deel, van wie velen zich in pietenkostuum gestoken hadden. PVV-Kamerlid Joram
van Klaveren nam een petitie in ontvangst met een pleidooi voor het behoud van
Zwarte Piet. De afgelopen weken barstte een hevige discussie los rond de
aanwezigheid van Zwarte Piet bij het sinterklaasfeest. Zo zou Zwarte Piet
discriminerend zijn en racisme oproepen. De kwestie laaide verder op toen bekend
werd dat de Verenigde Naties een onderzoek hebben ingesteld. In Nijmegen werd
zaterdagmiddag geprobeerd een foto te maken met daarop zo veel mogelijk Zwarte
Pieten. Ook deze actie werd gevoerd met het oogmerk Zwarte Piet 'vooral zwart te
houden'. De NOS meldde zaterdag dat gemeenten niet van plan zijn de intocht van
Sinterklaas dit jaar aan te passen naar aanleiding van de discussie rond Zwarte
Piet. Enkele gemeenten zeggen wel te willen nadenken over een mogelijke
aanpassing volgend jaar. &lt;

* Vervangende titel / Replacement title

LOAD-DATE: 27 October 2013

LANGUAGE: DUTCH; NEDERLANDS

GRAPHIC: beeld novum / Jim Hoogendorp Kinderen nemen het op voor Zwarte Piet
tijdens een betoging, zaterdagmiddag, op het Malieveld in Den Haag. Aan de
demonstratie namen meer dan vijfhonderd mensen deel, van wie velen zich in
pietenkostuum gestoken hadden. PVV-Kamerlid Joram van Klaveren nam een petitie
in ontvangst met een pleidooi voor het behoud van Zwarte Piet. De afgelopen
weken barstte een hevige discussie los rond de aanwezigheid van Zwarte Piet bij
het sinterklaasfeest. Zo zou Zwarte Piet discriminerend zijn en racisme
oproepen. De kwestie laaide verder op toen bekend werd dat de Verenigde Naties
een onderzoek hebben ingesteld. In Nijmegen werd zaterdagmiddag geprobeerd een
foto te maken met daarop zo veel mogelijk Zwarte Pieten. Ook deze actie werd
gevoerd met het oogmerk Zwarte Piet 'vooral zwart te houden'. De NOS meldde
zaterdag dat gemeenten niet van plan zijn de intocht van Sinterklaas dit jaar
aan te passen naar aanleiding van de discussie rond Zwarte Piet. Enkele
gemeenten zeggen wel te willen nadenken over een mogelijke aanpassing volgend
jaar. &lt;
* Vervangende titel / Replacement title

PUBLICATION-TYPE: Krant

JOURNAL-CODE: ND


                     Copyright 2013 Nederlands Dagblad B.V.
                              All Rights Reserved

                              27 of 100 DOCUMENTS



                             AD/Rotterdams Dagblad

                            26 oktober 2013 zaterdag

Zwarte Piet gaat Oom     Tom achterna

BYLINE: DAAN HAKKENBERG en annemart van rhee

SECTION: Algemeen - Nieuwsdienst; Blz. 10

LENGTH: 873 woorden


rotterdam | Zwarte Piet staat onder druk. Zoveel is wel duidelijk na een week
van ongemeend felle discussie over 's lands populairste kinderfeest. Hij is niet
het eerste zwarte personage in de verdrukking: voorgangers verdwenen (Oki en
Doki), lagen onder vuur (Kuifje in Afrika) of ondergingen een metamorfose
(Sjimmie, van Sjors). `Zwarte Piet is de laatste stuiptrekking van een
stereotype.'

,,Ik wou maar zo ineens met het verhaal beginnen, maar het kan best zijn dat
jullie Pimpampoentje, Pompernikkel en Piepeling niet eens kennen. Dat zou jammer
zijn. Want dan zou je niet eens weten, dat het drie pikzwarte, glimmende
nikkertjes zijn, die naast elkander wonen in de Bananenstraat in Klapperdorp. En
Klapperdorp ligt in Nikkerland.''

Het zijn de eerste zinnen van Nieuwe avonturen in Klapperdorp, een aflevering
uit de `Nikkertjes-serie' van schrijver en illustrator Piet Broos. De serie was
een hit in de jaren '50 en '60: duizenden babyboomers werden met de pikzwarte
avonturen in slaap gesust. En geen haan die er naar kraaide.

Anno 2013 zijn Pompernikkel en zijn zwarte vriendjes nergens meer te krijgen.
Geruisloos verdwenen ze uit de schappen. Zelfs de auteur zelf was er in latere
jaren niet gelukkig mee, zei zijn dochter Pieternel Broos onlangs. ,,Later heeft
hij zijn bedenksels wel eens vervloekt. Maar in die tijd werd dat als grappig
ervaren, stereotypen als dommig, dikke lippen, oorringen.''

De roep om aanpassing van Zwarte Piet staat niet op zichzelf. Oom Tom woonde
decennia lang in een negerhut, maar sinds een jaar of tien in een gewone hut.
Oki en Doki, de kinderhelden uit de boeken van Henri Arnoldus, zaten eerst bij
de nikkers, toen bij de negers en uiteindelijk op een eiland. De roetzwarte
negerkabouters in Wipneus en Pim werden vervangen door roomblanke exemplaren. En
de `ondeugende aapjes' Tup en Joep, die in kinderboeken gevangen werden gezet
door `Bombo, de grootste en sterkste neger', zijn allang uit de gratie.

Het bekendste voorbeeld is misschien wel Sjimmie, het zwarte vriendje van de
witte Sjors. Striptekenaar Jan Kruis, bedenker van Jan, Jans en de kinderen, was
verantwoordelijk voor de makeover in 1969. ,,Frans Piët had van Sjimmie een echt
negertje gemaakt,'' herinnert Kruis zich. ,,Met één krulhaar, een glimkop en
kromme spraak. Toen ze mij vroegen Sjors en Sjimmie te restylen, ben ik
onmiddellijk gestopt met dat uiterlijk.''

Niet dat veel mensen toen al aanstoot namen aan de domme, zwarte Sjimmie. Kruis:
,,Dat speelde toen minder. Maar ik vond dat het niet kon, zo'n vriendje. Hij was
ook niet gelijkwaardig aan Sjors. Ik heb er een modern zwart jongetje van
gemaakt, zonder de stereotypen. Met een hoge kraag en gympies. Volstrekt gelijk
aan zijn vriend Sjors. De reacties waren positief.''


                Provinciale traditie

En nu ligt Zwarte Piet dus onder vuur. Belachelijk, vindt Kruis. Aan de knecht
van de Sint stoort hij zich veel minder dan destijds aan domme Sjors. ,,Ik vind
het een onzinnige discussie. Zwarte Piet is een kinderlijke traditie, met ringen
door zijn oren en een vrolijk pakje. Hij is een speeltje uit de 19de eeuw.''

Bovendien is het aanpassen van Zwarte Piet niet zo makkelijk als eerdere
voorbeelden, zegt Jan Nederveen Pieterse, hoogleraar sociologie en global
studies in Amerika. Hij schreef het boek Wit over zwart, over de positie van
zwarten in de westerse populaire cultuur. ,,Zwarte Piet is alomtegenwoordig. De
stereotypen zijn overal weggesleten. In boeken gaat dat makkelijker dan bij een
familietraditie als Sinterklaas met zoveel commerciële uitingen. Winkels en
ondernemers hebben er belang bij het in stand te houden.''

In Amerika zou zo'n feest met zwarte knechten `absoluut onmogelijk' zijn, zegt
Nederveen Pieterse. ,,Met in het achterhoofd de burgerrechtenbeweging en hun
strijd tegen stereotypen.'' Nederland zal er op den duur aan moeten geloven,
voorspelt de hoogleraar: Zwarte Piet moet zich aanpassen. ,,Het is een naar
binnen gekeerde, provinciale traditie. We leven niet meer in de jaren '50 maar
in de 21ste eeuw.''

Dat denkt ook Robert Vuijsje, auteur van Alleen maar nette mensen, een boek dat
hem op felle kritiek uit de Surinaamse gemeenschap kwam te staan vanwege
vermeende racistische passages. Vuijsje stelt de Kleuren Piet voor. ,,Het gaat
er niet om of blanken het feest als niet-racistisch ervaren, je moet begrip
hebben voor hen die zich gekwetst voelen. Zij vinden het pijnlijk.''


                Zwarte Sint

Zwarte Piet is een laatste stuiptrekking van een stereotype, zegt Roline
Redmond, cultureel antropoloog van Surinaamse komaf en schrijver van het boek
Zwarte mensen in kinderboeken. ,,Het beeld van zwarte mensen is in alle
kinderboeken bijgesteld. Zwarte mensen zien er nu natuurlijk uit. Zwarte Piet is
een laatste overblijfsel uit vroeger tijden. Volledig achterhaald, nu zwarte
sporters en popidolen rolmodellen zijn. Sinterklaas moet je niet afschaffen,
maar het zou goed zijn als mensen er hun hedendaagse invulling aan geven. Met
Marokkaanse, Turkse of Antilliaanse Pieten en misschien eens een Zwarte Sint.''


                Ooit waren `neger' en `nikker' onomstreden `Pietendiscussie is
laatste stuiptrekking van ongewenst stereotype'

`Die domme, zwarte Sjimmie, dat kon echt niet' -Jan Kruis

LOAD-DATE: 25 October 2013

LANGUAGE: DUTCH; NEDERLANDS

GRAPHIC: § Sjors en Sjimmie zoals vroeger en `gerestyled'. | ¶ De negerhut van
Oom Tom bestaat niet meer, net zo min als Oki en Doki en het zwarte jochie
Sambo. | ¶ Geen avonturen meer uit Klapperdorp. |
* Vervangende titel / Replacement title

PUBLICATION-TYPE: Krant

JOURNAL-CODE: ADRD


                    Copyright 2013 De Persgroep Nederland BV
                              All Rights Reserved

                              28 of 100 DOCUMENTS



                         De Stentor / Dagblad Flevoland

                            26 oktober 2013 zaterdag
                               Dagblad Flevoland

COLUMN - de kwestie - Anke Wijnacker-van Lankveld - - 'Traditie Zwarte Piet
behouden'

SECTION: FLEVOLAND3

LENGTH: 463 woorden



Vandaag vindt in Den Haag een demonstratie plaats voor behoud van Zwarte Piet.
Wat vinden Flevolanders; mag Zwarte Piet blijven wie hij is, of moeten het
gekleurde pieten worden? Passen we de traditie aan voor inwoners die zich
gediscrimineerd voelen?



 Winkelmedewerker Gonny Veldman (42 ) uit Emmeloord
 "Ik heb de 'Pietitie' ondertekend, want Zwarte Piet is een kindervriend en heel
geliefd. Mijn kinderen liepen toen ze klein waren achter de Zwarte Pieten aan,
want dan kreeg je pepernoten. Ik heb meegemaakt op de peuterspeelzaal dat een
kind zag hoe zijn eigen moeder zwart werd geschminkt. Vervolgens liep hij weg,
want zijn moeder was er plotseling niet meer! Sinterklaas en Zwarte Piet horen
bij een kinderfeest. Een feest is vriendelijk bedoeld. Discriminatie is gemeen
bedoeld. Bepaalde tradities zijn er nou eenmaal in een land. Als Nederlanders in
een ander land komen, moeten ze de tradities van dat land accepteren. Ik heb
buitenlandse vriendinnen die vinden Zwarte Piet prima."

 Groenteman Gert Koekoek (36) uit Dronten
 "De discussie over Zwarte Piet is onzinnig. Het is een traditie waarbij geen
link wordt gelegd met racisme. Om Piet te veranderen in paars en groen vind ik
flauwekul. Kijk in alle boeken over Sinterklaas en daarin staat een Zwarte Piet.
Door het zwart verven worden ze zelfs onherkenbaar voor volwassenen. Dat is leuk
als je wat ouder bent, dan denk je: "Hee, hij heeft een bekende stem". Maar je
ziet niet wie het is. Ik doe mee aan de traditie, alle kinderen krijgen in mijn
groentezaak gratis een wortel voor het paard van Sinterklaas."

 Docent installatietechniek Flip Prins (61) uit Dronten
 "Zwarte Piet mag van mij blijven, de traditie bestaat al zo lang. In het
verleden was al eerder in het nieuws of er sprake was van racisme, maar nooit
met zoveel ophef dan nu. Wij kennen wel iemand van Surinaamse afkomst die zei:
"Ik ben er vroeger eens mee gepest". Ik vind dat Zwarte Piet iemand is die
altijd blij is. Kinderen zijn gek op Zwarte Piet, ze zien Piet niet als knecht.
Hij is altijd vrolijk, en als je slaaf bent, dan ben je niet zo vrolijk. Racisme
is te ver gezocht. Paars of groene Piet is geen Zwarte Piet meer, en alle
liedjes gaan over Zwarte Piet."

 Begeleidster verstandelijk gehandicapten Judith de Vries (30) uit Urk
 "Dat mensen zich gediscrimineerd voelen als kinderen roepen: Zwarte Piet! Daar
kan ik me iets bij voorstellen. Dat is hetzelfde wanneer iemand overgewicht
heeft of downsyndroom. Een kind ziet dat iemand anders is en roept dat. Als
ouder leg je je kind uit dat je niet moet roepen. Ik vind deze actie opgeblazen
gedoe. Op deze manier wordt Sinterklaas straks geen kinderfeest maar een
politiek statement. Ik vind het raar om Piet aan te passen in het groen. Er zit
geen groene roet in de schoorsteen!"

LOAD-DATE: 26 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: STDF


                     Copyright 2013 Wegener NieuwsMedia BV
                              All Rights Reserved

                              29 of 100 DOCUMENTS



                               Elsevier Weekblad

                                26 oktober 2013

Zwarte Piet of niet?;
Sinterklaas / Protesten tegen Zwarte Piet zijn er al decennia, maar dit jaar
beleeft de discussie een doorbraak. Waarom worden 'wij' toch zo boos?

BYLINE: Jenny Velthuys

SECTION: NEDERLAND; Blz. 20 Ed. 69 Nr. 43

LENGTH: 3487 woorden


Jenny Velthuys    Foto Daan Brand/House of Orange, visagie Clayton Leslie

Is Zwarte Piet toe aan een nieuwe kleur? Is hij belangrijk cultureel erfgoed of
mag er aan zijn uiterlijk worden gesleuteld? De afgelopen twee weken raakte
Nederland door de Zwarte Pietendiscussie verdeeld in twee kampen. Maar terwijl
zelfs de Verenigde Naties een onderzoek zijn begonnen naar de vraag of Zwarte
Piet een racistisch stereotype is, en de meeste sinterklaasorganisaties best
bereid zijn het uiterlijk van Zwarte Piet aan te passen, vindt het merendeel van
de Nederlanders dat Zwarte Piet met rust moet worden gelaten.

Dagblad De Telegraaf hield op 21 oktober een poll. Stop de Pietendiscussie, was
de stelling. Bijna honderdduizend mensen brachten een stem uit. Slechts 3
procent vond de discussie over de vraag of Zwarte Piet wel of niet met racisme
te maken heeft relevant. De rest vond het gezeur.

Sinds een paar jaar hoort de Zwarte Pietendiscussie net zo goed bij Sinterklaas
als pepernoten. Meestal wordt de discussie als volgt beëindigd: 'Ja, vervelend
voor de mensen die zich gekwetst voelen, maar aan de andere kant moeten ze niet
zo kleinzerig doen. Er gebeuren wel ergere dingen.' En: 'Als je het niet eens
bent met de traditie, doe je toch lekker niet mee?' Of met verbazing: 'We
bedóelen er niks racistisch mee!' Dit jaar is de spanning rond het familiefeest
groter dan ooit. Wat vooral opvalt, is de emotionele reactie van blanke
Nederlanders. Waarom zo boos?

Het begon dit jaar bij talkshow Pauw & Witteman. Op maandag 7 oktober was daar
kunstenaar Quinsy Gario te gast. Gario is van Antilliaanse komaf. Sinds zijn
moeder op haar werk voor Zwarte Piet werd uitgemaakt, zet hij zich als activist
in om andere mensen te laten zien dat Zwarte Piet een kwetsende figuur is voor
donkere Nederlanders. 'Zwarte Piet staat voor een koloniale oprisping. Het is
een relikwie uit 1851, bedacht door Jan Schenkman en dat is twaalf jaar voor de
afschaffing van de slavernij.'

Presentator Jeroen Pauw nuanceert: 'Ja nou ja, maar de vraag is of de mensen die
Sinterklaas vieren, de mensen die dat vieren in huiselijke kring of school of
wat dan ook, of die dat als intentie en bedoeling hebben.'

Tot dan toe niks nieuws onder de zon. Pauw reageert precies zoals de meeste
Nederlanders de voorgaande jaren al deden. Hij knikt routineus als Gario het
heeft over de 'slachtoffers' van Zwarte Piet; kinderen die van school rennen
omdat ze voor vieze Zwarte Piet zijn uitgemaakt en thuis de huid van hun lichaam
schrobben, ouderen die elk jaar thuis blijven omdat ze de deur niet uit willen
rond Sinterklaas.

Wanneer Gario beweert dat Zwarte Piet hem doet denken aan 'de tijd waarin ik een
slaaf zou zijn geweest van een van u,' zucht Pauw, bijna onmerkbaar. Maar hij
knikt nog steeds. 'Juist. Dat is hoe jij het ervaart.' Het is jarenlang de
positie geweest van veel Nederlanders. Meelevend, maar ook een beetje
wegwuiverig. Een beetje vermoeid.

Maar dan zet een andere tafelgast bij Pauw & Witteman de discussie op scherp.
Kandidaat-burgemeester van Utrecht Henk Westbroek is namelijk ook uitgenodigd.
In 1982 schreef hij samen met Henk Temming  het liedje Sinterklaas, wie kent 'm
niet (en natuurlijk Zwarte Piet). Bovendien houdt Westbroek wel van een beetje
discussiëren. Terwijl Gario zijn verhaal doet, maakt Westbroek proestgeluiden in
zijn microfoontje. 'Elk jaar komt dit gezeur.' Westbroek wordt zelfs een beetje
boos.

De botheid van Westbroek maakte iets los wat jaren muurvast zat. Al in 1968
stelde mevrouw M.C. Grünbauer naar analogie van het Witte Fietsenplan van de
provo's het Witte Pietenplan voor. 'Terwijl de slavernij al meer dan een eeuw is
afgeschaft, blijven wij maar doorsukkelen met de oude traditie de neger als
slaaf voor te stellen. De machtige Blanke Meester zit op zijn schimmel of op
zijn troon. Piet moet lopen of zware zakken sjouwen en hij mag naast de troon op
een krukje zitten aan de voeten van zijn baas.' Veel effect sorteerde haar
initiatief niet.

Vanaf de jaren tachtig, met de komst van veel Surinaamse en Caribische
Nederlanders naar Nederland, werden de protesten luider en talrijker. Velen van
hen hadden thuis altijd Sinterklaas gevierd, zonder er bij stil te staan waar
Zwarte Piet voor stond. Maar in Nederland werden ze opeens zélf voor Zwarte Piet
uitgemaakt.

In 1981 verspreidt de Utrechtse Solidariteitsbeweging Suriname affiches waarin
mensen worden opgeroepen 'geen knecht in sinterklaaspakketjes te stoppen, want
de slavernij is al honderd jaar geleden stopgezet'. In 1986 brengt de Beweging
Surinaams Links de brochure Sinterklaas is een racist uit. Een jaar later legt
de Surinaamse actrice Gerda Havertong in het kinderprogramma Sesamstraat aan een
verbaasde Pino uit dat het helemaal niet leuk is om voor Zwarte Piet te worden
aangezien en dat ze ook niet op hem lijkt. In 1988 schrijft de
Hindoestaans-Surinaamse Rahina Hassankhan over de problematiek rond Zwarte Piet
in Al is hij zo zwart als roet: De vele gezichten van Sinterklaas en Zwarte Piet
.

Acht jaar later wordt het actiecomité 'Zwarte Piet=Zwart Verdriet' opgericht. In
1998 komt de publicatie Sinterklaasje, kom maar binnen zonder knecht uit, een
pleidooi voor een gestippelde Piet van de Utrechtse studenten antropologie en
wijsbegeerte Lulu Helder en Scotty Gravenberch.

Intussen zijn de reacties van de meeste Nederlanders eensgezind afkeurend. Als
het populaire Sinterklaasjournaal van de publieke omroep in 2006 eenmalig de
regenboogpieten introduceert, houdt De Telegraaf een poll over het initiatief.
Van de 5.200 deelnemers wijst 93 procent het initiatief af. Eén van de reacties:
'Piet heet Zwarte Piet omdat hij door de schoorsteen naar binnen moet klimmen.
Roet is nou eenmaal zwart en niet groen of oranje. Kunnen ze dat in Hilversum
niet zelf bedenken?' Iemand anders: 'Ik heb die gekleurde Pieten gezien. Daar
zit ook een gele Piet tussen. Is die dan niet kwetsend voor de Chinese
bevolkingsgroep in ons land?' Een verontruste moeder: 'Hoe moeten wij ouders nou
uitleggen dat onze kinderen hun schoen bij de haard mogen zetten, zodat Piet via
het schoorsteenkanaal gemakkelijk de pakjes kan afleveren? Zelfs een kind weet
dat je daar zwart van wordt en niet paars of groen.'

Bedreiging

Twee jaar later willen kunstenaars Annette Krauss en Petra Bauer een protestmars
tegen Zwarte Piet organiseren in de binnenstad van Eindhoven. Die wordt echter
afgelast vanwege bedreiging met geweld uit extreem-rechtse hoek. Charles Esche,
directeur van het betrokken Van Abbemuseum: 'We vinden het belangrijk om
discussie te stimuleren, maar de emoties zijn zo hoog opgelopen dat ze het
kunstwerk beschadigen.' Het museum ontving e-mails met teksten als: 'No
demonstration or we burn the museum' - afzender Zwarte Piet - en telefoontjes
waarin werd gedreigd met stokslagen.

In 2011 begint het klimaat iets te veranderen. Begin 2011 ontstaat in Amsterdam
een informeel collectief van hoogopgeleide jongeren die elkaar vinden in hun
overtuiging dat met Zwarte Piet een racistisch stereotype wordt gevierd. Quinsy
Gario is een van de jongeren die zich bij dit groepje aansluiten. Later dat jaar
wordt zijn arrestatie voor het dragen van een T-shirt met de tekst 'Zwarte Piet
is racisme' tijdens de intocht van Sinterklaas in Dordrecht wereldnieuws. Op een
YouTube-filmpje is over enkele kinderhoofden heen te zien hoe drie
politieagenten hem tegen de grond drukken en vervolgens aan zijn armen wegslepen
naar een zijsteeg, terwijl Gario repetitief schreeuwt: 'Ik heb helemaal niks
gedaan.'

Voor JohnHelsloot, de gezaghebbende etnoloog en medewerker van het in tradities
gespecialiseerde Meertens Instituut, is dat het omslagpunt. Verdorie, in zo'n
land wil ik niet leven, dacht hij toen hij de beelden zag van Gario's
arrestatie. In maart 2012 houdt hij vervolgens op een bijeenkomst van het Sint
Nicolaas Genootschap in Montfoort een lezing met de titel Naar een afscheid van
Zwarte Piet. 'Hoe kun je naar dit beeld kijken,' vraagt Helsloot zich in die
lezing af, 'en er nog aan twijfelen of Zwarte Piet stamt uit een tijd dat zwarte
mensen als ondergeschikt werden bezien? In de loop van de tijd zijn de
vooroordelen over zwarte mensen steeds grotesker weergegeven in Zwarte Piet.
Kijk naar de dikke, rode lippen, het dommige, kinderlijke gedrag. Dat beeld
spiegelt een koloniaal en racistisch tijdperk. De huidige Zwarte Piet staat in
die traditie. Dat valt niet te ontkennen. Het getuigt van een gebrek aan
empathie en kennis als je niet wilt inzien waarom mensen zich daardoor gekwetst
kunnen voelen.'

Toch maakt geen van al die gebeurtenissen los wat Westbroek op 7 oktober van dit
jaar losmaakt. Dankzij zijn botte reactie voelen sommige kijkers voor het eerst
sympathie voor het perspectief van Caribische Nederlanders als Gario. Het is
genoeg om de onaantastbaarheid van Zwarte Piet te beschadigen. Sindsdien
buitelen de media over elkaar heen met de vraag of Zwarte Piet nog wel kan.

Op 15 oktober besteedt De Wereld Draait Door aandacht aan de discussie. De
redactie heeft de Surinaamse advocaat, televisiemaker en relschopper Prem
Radhakishun en NTR-directeur Paul Römer uitgenodigd. De NTR maakt het
Sinterklaasjournaalen zendt jaarlijks de intocht van Sinterklaas uit.
Radhakishun noemt Sinterklaas wild gebarend een voorbeeld van structurele
ongelijkheid. 'Die blanke zit daar hoog opgeheven op zijn paard, terwijl de
Zwarte Pieten daar dommig achteraan huppelen.'

Römer krult zijn lippen in een vrome glimlach. 'Kijk. Je ziet wel aan de reactie
van Prem dat het buitengewoon emotioneel ligt bij sommige mensen. En die emotie
moet je ook wel serieus nemen, want mensen die zich gediscrimineerd voelen,
hebben een probleem. Alleen, dat probleem los je niet op door de Zwarte Pieten
weg te doen.'

Hij knippert met zijn ogen en vervolgt, langzamer, op een toon die duidelijk
moet maken dat hij boven het onderwerp staat: 'De Zwarte Pieten zijn onderdeel
van een verhaal dat we al meer dan honderd jaar met elkaar vertellen, dat is
voor de één een sprookje en voor de ander een mooi verhaal, en elk jaar komt
Sinterklaas die cadeautjes geven aan kinderen. Het is een mooi feest.
Sinterklaas is er voor iedereen.' Vervolgens komt Römer nog met een verklaring
op de proppen voor de rode lippen van Zwarte Piet. 'Als je namelijk door te
smalle schoorstenen te hard naar beneden gaat, gaan je lippen langs de stenen
muur en daar worden ze heel rood van.' Hij glundert.

Voor iedereen? Diezelfde avond zit de schrijver Robert Vuijsje - auteur van de
weinig politiek-correcte roman Alleen maar nette mensen - aan tafel bij Pauw &
Wittemanom te vertellen hoe hij naar aanleiding van het gesprek tussen Westbroek
en Gario zelf in een discussie belandde met zijn Surinaamse vrouw. 'Het legde
iets bloot wat veel verder gaat dan Zwarte Piet. Ik kom uit Amsterdam, ik denk
dat de helft van de Amsterdammers bestaat uit allerlei soorten minderheden, en
voor al die minderheden is het zijn van een minderheid en wat daar allemaal mee
samenhangt in Nederland, is iets... ik zal niet zeggen dat ze daar iedere minuut
van de dag over nadenken, maar wel iets wat echt een groot deel van hun leven
uitmaakt. En voor de andere helft van Amsterdam bestaat dat hele onderwerp
helemaal niet.'

Op 7 oktober na Pauw & Witteman kwam Vuijsje erachter hoe sterk de associaties
die hij zelf met Sinterklaas heeft, verschillen van die van zijn vrouw, die
Zwarte Piet altijd als een pijnlijk element heeft ervaren. 'Wie geen begrip
opbrengt voor zwarte mensen die worden gekwetst door Zwarte Piet, gaat uit van
zijn eigen beleving van het kinderfeest,' concludeert Vuijsje. Dit nadat hij ook
met een donkere jeugdvriend heeft gebeld en erachter is gekomen dat ook die geen
fijne herinneringen koestert aan Sinterklaas. Vuijsje heeft dat nooit doorgehad.


Bezwaarschriften

Onder leiding van Gario maakten 21 Amsterdammers dit jaar bezwaar tegen Zwarte
Piet. Op 17 oktober is de hoorzitting. Tientallen sympathisanten verzamelen zich
die ochtend voor het stadhuis. Het zaaltje waar de bezwaarschriftencommissie
haar hoorzitting houdt, blijkt te klein voor alle Zwarte Piet-tegenstanders.

Burgemeester Eberhard van der Laan (PvdA) van Amsterdam zegt de gevoeligheden te
begrijpen. Een dag later geven veel sinterklaasorganisaties aan bereid te zijn
het uiterlijk van Zwarte Piet aan te passen. Premier Mark Rutte (VVD) wijst erop
dat het hulpje van de Sint volgens de overlevering altijd zwart is geweest. '
Zwarte Piet is zwart, daar kunnen we weinig aan veranderen.' De Verenigde Naties
stellen een commissie in om zich te buigen over de vraag of Zwarte Piet
racistisch is.

Zo is de Zwarte Pietendiscussie compleet, nadat die jarenlang onderhuids heeft
gesudderd. Het begrip bij zeg maar de intellectuele bovenlaag groeit.
Mediasocioloog Peter Vasterman: 'Aan de oppervlakte zit er natuurlijk iets
buitengewoon komisch aan deze discussie. Eerst vind je die volslagen idioot.
Maar eigenlijk raakt het debat aan iets fundamenteels in de Nederlandse
samenleving. Moet je rekening houden met de gevoeligheden van minderheden?'

Cariben-kenner Gert Oostindie (58), directeur van het Koninklijk Instituut voor
Taal-, Land- en Volkenkunde: 'Op een gegeven moment moet je je afvragen in
hoeverre je vast kunt houden aan een traditie die zo duidelijk kwetsend kan
zijn. Als Zwarte Piet een antisemitische achtergrond had, was-ie al lang
afgeschaft. Ik bedoel, het verhaal van de blanke, vriendelijke, wijze man en
zijn vervelende, boze, zwarte Pietjes is onmiskenbaar racistisch.'

Antropoloog Rohda Woets (39): 'Als je het eenmaal ziet, snap je niet dat je het
ooit niet hebt kunnen zien. Bij mij veranderde er wat toen ik als onderzoeker in
Ghana werkte en mijn kinderen daar naar een Nederlandse school gingen. Rond
sinterklaastijd verkleedden de Nederlandse vaders zich als Zwarte Piet. Ik
voelde me er opeens ongemakkelijk bij tegenover het Ghanese schoolpersoneel.

'In Nederland vier ik gewoon Sinterklaas, maar Zwarte Piet negeer ik. Ik koop
geen pakpapier waarop Zwarte Pieten staan. Dat heeft ook invloed op mijn
kinderen. Mijn zoontje van 8 jaar gelooft nog, maar in de klas van mijn
12-jarige dochter moet iedereen verkleed als Zwarte Piet. Zij wil zich samen met
een vriendinnetje als clownspiet verkleden. Ze schrijven geschiedenis.'

Woets klinkt trots. 'Een clown past wel bij het karakter van de huidige Zwarte
Piet. Hij praat ook niet meer in brabbeltaal of met Surinaams accent. Maar het
is wel lekker vrolijk.' Relativerend: 'Tradities zijn constant aan verandering
onderhevig.'

Maar dat is nou precies waar de meeste Nederlanders helemaal niet op zitten te
wachten. Sinterklaas is voor velen het énige culturele erfgoed dat nog overeind
staat in Nederland. Juist door die gekke Zwarte Piet, waar men in het buitenland
niks van snapt. Om Zwarte Piet te rechtvaardigen, gebruiken Nederlanders
hetzelfde argument dat Spanjaarden gebruiken om de stierengevechten te
verdedigen: het is cultuur. Vaak volgt dan een korte, respectvolle stilte.

Zwarte Piet wordt beschouwd als datgene wat Nederland van de buitenwereld
onderscheidt. Daar zijn de mensen trots op. Er gaan niet voor niets stemmen op
om Sinterklaas op de Werelderfgoedlijst van UNESCO te krijgen. Sinterklaas, wie
kent hem nietwordt de laatste dagen weer grijsgedraaid op YouTube. Eronder staan
emotionele reacties als 'Blijf met je poten van Zwarte Piet af.' En: 'Is er dan
niks meer HEILIG hier??'

Antropoloog Woets: 'Het fixeren en bevriezen van het sinterklaasfeest duidt op
een algemene angst voor verandering. Die angst is begrijpelijk in een tijd
waarin Nederland opgaat in grotere verbanden zoals de Europese Unie. Maar om
tradities levend te houden, moeten ze meegaan met de tijd. Schoolmeester Jan
Schenkman, die Sinterklaas en Zwarte Piet in 1850 gestalte gaf in zijn
prentenboek Sint Nicolaas en zijn knecht, liet Sinterklaas bijvoorbeeld voor het
eerst met de stoomboot aankomen. In die dagen was dat een symbool van
vooruitgang en moderniteit. Nu kun je je zo'n soort verandering moeilijk
voorstellen; het is juist de ouderwetse stoomboot die het feest nostalgisch en
authentiek Nederlands maakt.'

Boven op de angst voor verandering is de discussie rond Zwarte Piet wellicht
extra lastig omdat het gaat om een traditie waaraan Nederlanders zoete
jeugdherinneringen bewaren. Plotseling worden de herinneringen aan dat
onschuldige kinderfeest ruw verstoord door mensen die er iets heel anders in
zien.

Woets: 'Hogeropgeleide Nederlanders reageren vaak boos of emotioneel omdat ze
zichzelf graag zien als open en tolerant en nu "ineens" van racisme worden
beschuldigd. Dat is moeilijk te verteren. Om de jeugdherinneringen en het
positieve zelfbeeld te rijmen met het racistisch stereotype van Zwarte Piet,
komen mensen dan met argumenten als: "Het is niet langer racistisch bedoeld" of:
"Waarom maken activisten zich niet druk over structureel racisme of hedendaagse
slavernij, dat is toch veel erger". Maar al deze argumenten nemen niet weg dat
Piets uiterlijk teruggaat op een raciaal stereotype. Niet voor niets hoor je
vaak dat kinderen een donkere Nederlander voor Zwarte Piet aanzien.'

Op zaterdag 16 november komt hij aan in Groningen.

Aanpassen of uitsterven

Tradities zijn niet eeuwig en onveranderlijk

Gertjan van Schoonhoven

Gertjan van Schoonhoven

Het grootste misverstand over tradities is dat ze eeuwig en onveranderlijk zijn.
Dat dit niet zo is, laat de Sinterklaas-traditie zelf zien. De schoen wordt in
Nederland al eeuwen gezet, maar Zwarte Piet is relatief recent 'uitgevonden'.
Midden negentiende eeuw is-ie er opeens, en over het waarom breken de
deskundigen zich nu nog het hoofd. Ook de 'intocht' is relatief nieuw: de eerste
was pas eind negentiende eeuw. Zo'n honderd jaar later pas ging het paard van
Sinterklaas Amerigo heten. Tradities ontwikkelen zich en vertonen een neiging
tot perfectionering - ook Sinterklaas.Aanpassen aan de tijdgeest doen ze zich
ook. Wie foto's bekijkt uit de jaren veertig en vijftig ziet veel doodsbange
kinderen. Zwarte Piet was veel meer een boeman dan nu - een kinderschrik, zoals
dat in de volkskunde heet. Handig om stoute kindjes mee te disciplineren: als je
je niet gedraagt, ga je mee naar Spanje. Nu is Zwarte Piet zowat nog meer een
kindervriend dan Sinterklaas: ouders geloven niet meer in het opvoeden van
kinderen met schrik.Draagvlak is een vereiste voor traditie. Als dat ontbreekt,
wordt het niks: wie viert in Nederland nou 'Wereld Ontwikkeling Informatiedag'
(24 oktober) van de Verenigde Naties? Geen wonder: van bovenaf opgelegd, niet
van onderaf gegroeid. Omgekeerd kunnen tradities wegkwijnen, omdat ze door
steeds minder burgers in ere worden gehouden. Zo'n geleidelijke afkalving is ook
voor Sinterklaas & Zwarte Piet allerminst denkbeeldig. De lol is er snel af als
de viering elk jaar met protesten en demonstraties gepaard gaat en de politie,
zoals twee jaar geleden bij de intocht in Dordrecht, hardhandig de orde moet
handhaven.Natuurlijk kan Sinterklaas op termijn het feest worden van alleen wit
Nederland. Maar waarschijnlijker is dat er de komende jaren allerlei kleine
aanpassingen komen waarmee betrokkenen - van scholen tot Sinterklaasjournaal tot
intochtcomités - proberen het draagvlak zo breed mogelijk te houden. Zo is het
altijd gegaan: adapt or die, aanpassen of uitsterven, geldt ook voor tradities.

Zwarte piet door de decennia heen

1850 Het geïllustreerde verzenboekje Sint Nicolaas en zijn knecht van
schoolmeester Jan Schenkman verschijnt. De zwarte bediende slaat meteen enorm
aan. 1884 Dichter Joseph Alberdingk Thijm beschrijft een sinterklaasfeest uit
zijn jeugd. 'Terwijl de kinderen dansten en sinterklaasliedjes zongen, ging
plotseling de deur open en de kinderlievende Bisschop, in eigen persoon kwam de
kamer binnen. "Pieter me knecht" was in zijn gevolg, een kroesharige neger.'1870
Zwarte Piet verschijnt steeds vaker in levenden lijve naast Sinterklaas. De
griezelig-prettige ervaringen met deze onberekenbare figuur gaan vanaf dan deel
uitmaken van het collectieve geheugen.1960 Zwart Piet wordt door veranderde
pedagogische inzichten een vriendelijker figuur voor kinderen. Tegelijk wordt
hij kolderieker.1968 Mevrouw M.C. Grünbauer stelt à la het Witte Fietsenplan van
Provo het Witte Pietenplan voor.1981 De Utrechtse Solidariteitsbeweging Suriname
maakt affiches waarin mensen worden opgeroepen 'geen knecht in
sinterklaaspakketjes te stoppen, want de slavernij is al honderd jaar geleden
stopgezet'.1986 De Beweging Surinaams Links verspreidt de brochure Sinterklaas
is een racist. 1996 Oprichting actiecomité Zwarte Piet=Zwart Verdriet. 2006 Het
eenmalige initiatief van de publieke omroep om de Zwarte Pieten door een
regenboog te laten kleuren, valt bij de meeste Nederlanders in verkeerde aarde.
2008 Een protestmars tegen Zwarte Piet van twee kunstenaars in Eindhoven
afgelast wegens bedreiging met geweld uit extreem-rechtse hoek. 2011 Quinsy
Gario wordt tijdens de intocht van Sinterklaas in Dordrecht gearresteerd, omdat
hij een T-shirt draagt waarop staat: 'Zwarte Piet is racisme.'

LOAD-DATE: October 23, 2013

LANGUAGE: DUTCH; NEDERLANDS

GRAPHIC: Foto Daan Brand/House of Orange, visagie Clayton Leslie

PUBLICATION-TYPE: Tijdschrift

JOURNAL-CODE: ELS


                        Copyright 2013 Reed Business BV
                              All Rights Reserved

                              30 of 100 DOCUMENTS



                             Noordhollands Dagblad

                            26 oktober 2013 zaterdag
                               Enkhuizer Courant

Geleuter

BYLINE: HDC Media

LENGTH: 964 woorden


GERARD VAN ZWOL

Enkhuizen

Waarom het geleuter over een Zwarte Piet of een Witte Piet? Laat de kinderen
lekker denken over een Zwarte Piet, met pruik en witte kraag en bonte kleding.

Kinderen (zwart, blank, donker, vakantiegebruind, bruin, geel of rood) zijn daar
helemaal niet mee bezig als Sint en alle gekleurde Pieten de haven binnenvaren.
Als ze maar cadeaus krijgen en een lekkere chocoladeletter. Denk als kind, niet
als ouder. Van het denkvermogen van een kind kunnen wij volwassenen nog heel wat
leren.

Groot schandaal  J. Lakenman

Enkhuizen

Is het normaal dat onze reeds lang bestaande tradities, zoals het
Sinterklaasfeest, door mensen afkomstig van buiten Nederland ter discussie
worden gesteld? Dat moet je als Nederlander eens proberen in landen als Marokko,
Turkije en de Arabische landen.

Zelfs als ik daarheen op vakantie ga, zal ik mij moeten houden aan de daar
geldende regels. Commentaar en kritiek op wat dan ook, wordt in die landen al
helemaal niet getolereerd. Bemoeien wij ons soms met het Suikerfeest en andere
moslimrituelen? Ook niet! Het is een groot schandaal.

Slavernij  BAKKERIJMUSEUM

Medemblik

Jammer dat een hele discussie over Sinterklaas blijkbaar zonder kennis van zaken
wordt gevoerd. Zwarte Piet staat Sinterklaas als enige page bij sinds 1849.

Onderwijzer Jan Schenkman veranderde zijn uiterlijk in de tijd van de stoomboot
en kolenkachels met zwarte schoorstenen. Zijn sinterklaasboekje is herdrukt tot
1907 en daarmee in de tweede helft van de negentiende eeuw populair geworden.

De intochten (met meerdere Zwarte Pieten) zijn pas van begin twintigste eeuw. Er
is dus geen enkele historische relatie met de slavernij, die in die tijd juist
werd afgeschaft.

Traditie  SANDER BORST EN

ANNEMARIE SCHINKEL

Zwarte Pieten in Bovenkarspel

Wij vinden dat Zwarte Piet geen racisme is voor onze medelanders. Dit is een
traditie van al jaren in Nederland en maakt dus onderdeel uit van onze cultuur.

Onze Zwarte Pieten zijn zwart van het roet wat in onze vieze schoorstenen zit en
waar ze doorheen moeten om de cadeautjes naar onze lieve kinderen te brengen.
Zwarte Piet is dus niet getint omdat hij als slaaf door het leven gaat. Dit is
de Nederlandse cultuur die zeker behouden moet blijven.

Nederland past zich heel goed aan onze medelanders aan en nu vragen wij onze
medelanders zich aan onze cultuur aan te passen. Moeten wij onze traditie nou
inleveren?

Barack Obama  PAUL LASSOOIJ

Hoorn

Docent maatschappijleer

Sinterklaas maakt ten aanzien van zijn 'helpers' geen onderscheid. Hij woont nu
eenmaal in een omgeving waar de lokale bevolking zwart is, daar kan de sint ook
niets aan doen. Dat maakt hem niet racistisch. Een witte entrepreneur die in
Kenia zaken doet is ook niet racistisch. Net zo min is een zwarte entrepreneur
of Barack Obama racistisch als hij witte medewerkers in dienst heeft.

Het schrappen van Zwarte Piet uit het sinterklaasfeest zou een eerste stap zijn
naar het ontmantelen van dit unieke kinderfeest. Als een minimale minderheid van
de bevolking Zwarte Piet zou laten verdwijnen op basis van misplaatste
onderbuikgevoelens, dan is het hek van de dam.

Dan beweert morgen de vrouwelijke bevolking van Nederland dat Sinterklaas een
seksistisch feest is en eist dat Piet voortaan Petra moet zijn. Dan zullen de
senioren af willen van het beeld van een oude man die niet zelf de pakjes kan
dragen en seniel aandoet en eist het atheïstisch deel van de bevolking dat Sint
Nicolaas ook gewoon Klaas kan zijn zonder mijter, staf en christelijk kruis.
Daarmee is dit volstrekt onschuldige feest definitief kapot gemaakt.

Drogredenen  NADJA GROOT

Spanbroek

Zoals inmiddels ieder jaar volg ik nagelbijtend het zwartepietdebat. Ik schrik
van de xenofobe drogredenen die schaamteloos de ether ingeslingerd worden door
Pietitie-minnend Nederland.

Een illustratieve redenering uit eigen familiekring: 'Zwarte Piet is traditie.
Als dat je niet bevalt, rot je maar op naar je eigen land'. Het feit dat de
mensen achter de Zwarte Piet is Racisme-campagne geboren zijn in ons prachtige
koninkrijk   of dat tradities per definitie onderhevig zijn aan de tijdsgeest
laat ik hier maar even buiten beschouwing.

Het is begrijpelijk dat de campagne stuit op weerstand. Voor de meerderheid van
de Nederlandse bevolking ontbreekt de associatie tussen racisme en het hulpje
van de Sint. Het Sinterklaasfeest is   voor mezelf incluis   namelijk vooral
verbonden met positieve emoties.

Maar de discussie rondom Zwarte Piet verdiend aandacht. Met een beetje
historisch besef is goed te zien dat Zwarte Piet een karikatuur is van
Nederlands slavernij verleden.

En los van de vraag of je vindt dat die karikatuur een reden is waar (zwarte)
Nederlanders zich door gekwetst 'mogen' voelen, is Zwarte Piet daarmee geen
traditie waar Nederland trots op hoeft te zijn. Het zou West-Friesland sieren,
als we daar   zonder racistische scheldtirade   over durven na te denken.

Folklore  M. SIJNHORST

Enkhuizen

Stop de onterechte hetze over Zwarte Piet, ingegeven door onwetendheid, zeg ik
als 83-jarige.

Volgens de overlevering is Zwarte Piet een doodgewone blanke man, zwart geworden
vanwege het kruipen door beroete schoorsteen om zodoende presentjes af te
leveren bij de kinderen.

Zwarte Piet als pientere hulp van Sinterklaas. Racisme, kolonialisme en
slavernij hebben hier totaal niets mee te maken. Mijn zwarte medemens acht ik
hoog.

De figuur Zwarte Piet houdt de gemoederen volop bezig.

LOAD-DATE: 26 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HDC_Noordholland


             Copyright 2013 HDC Media B.V. / Noordhollands Dagblad
                              All Rights Reserved

                              31 of 100 DOCUMENTS



                                     Trouw

                            26 oktober 2013 zaterdag

'Misschien is Zwarte Piet helemaal niet zo leuk'

BYLINE: tekst Wybo Algra

SECTION: De Verdieping; Blz. 2

LENGTH: 1207 woorden


Collectieve vrolijkheid over een non-issue, of het collectieve gevoel dat met
Zwarte Piet ons Nederlanderschap wordt afgepakt: waar gaat alle ophef over?
tekst Wybo Algra

Een jaar of dertig geleden speelde Hans van de Sande, massapsycholoog te
Groningen, Sinterklaas op de crèche van zijn kinderen. "Een begeleidster stond
zich te schminken, licht koffiebruin. Ik zei: dat is toch helemaal niet zwart.
Zegt ze: nee, anders discrimineren we." Een zak had die politiek correcte
crèche-Piet trouwens ook al niet, herinnert Van de Sande zich: dat was te
traumatiserend voor de kinderen.

Belachelijk vond Van de Sande dat destijds. Dat woord valt even later opnieuw,
in antwoord op de vraag waarom Nederland zich de afgelopen dagen zo opwond over
Zwarte Piet: "Door de pure belachelijkheid van de discussie. Wij vinden Zwarte
Piet het tegendeel van serieus. Het fenomeen betekent helemaal niets. Er zitten
misschien sporen in van Germaanse gruwelfiguren, maar dat is allang niet meer
relevant. Het is gewoon iets leuks waar niemand enige bijgedachte bij heeft."

Slechts weinigen winden zich echt op over de pietenkwestie, denkt Van de Sande.
"Wat mensen die werkelijk ongeneeslijk politiek correct zijn, en een kleine
groep mensen die verwacht hier een slaatje uit te slaan." Bij dat laatste kan
hij zich nog wel iets voorstellen ook: immigranten die niet het gevoel hebben
echt mee te tellen, grijpen Zwarte Piet aan om een soort genoegdoening te
krijgen. Al ontgaat hem persoonlijk wel waarom mensen zich zo zouden opwinden
als ze een keertje voor Zwarte Piet worden uitgemaakt. "Waarom nemen ze dat zo
serieus?"

En nu is er tot bij de Verenigde Naties discussie over. "Volkomen absurd, en wij
als Nederlanders hebben een groot gevoel voor die absurditeit. Daarom is het
nieuws: iedereen heeft het erover, dat werkt op de lachspieren."

Open zenuwen

Een potje collectief dijenkletsen? Irene Stengs vat het pietendebat een stuk
serieuzer op. Sinterklaas als feest is al langer een gevoelig onderwerp, zegt
Stengs, onderzoeker naar feesten en rituelen bij het Meertens Instituut/Nias.
"Tien jaar geleden speelde vooral de bedreiging door de kerstman, die
Sinterklaas zou verdringen. Daarom gingen destijds stemmen op om het
sinterklaasfeest op de Werelderfgoedlijst van de Verenigde Naties te zetten. Wie
aan Sinterklaas komt, komt aan 'ons' gevoel van eigenheid, anderen 'pakken iets
van ons af'. En dan nu Zwarte Piet: het raakt diep om beschuldigd te worden van
racisme. Zeker als het gaat om iets wat men zelf als een leuk onderdeel van het
sinterklaasfeest beschouwt."

Dit jaar kwam alles samen, zegt Stengs. Een mogelijk verbod op Zwarte Piet bij
de intocht van Sinterklaas in Amsterdam, waardoor de discussie opeens een
bestuurlijk-juridische lading kreeg. En daar bovenop de opmerking van
VN-mensenrechtenonderzoeker Verene Shepherd dat Nederland niet én de kerstman,
én Sinterklaas nodig heeft. Zo werden alle open zenuwen tegelijk aangeraakt.
Vandaar alle tumult.

De meest voorkomende reactie, zegt Stengs, is roepen dat het 'toch om een
onschuldig kinderfeestje gaat', en dat 'we ons niet zo druk moeten maken'. En
dan zijn er ook enkelen die de minderheid die zich door Zwarte Piet gekwetst
voelt, ruimhartig tegemoet willen komen. Door te zeggen dat Piet best een ander
kleurtje mag krijgen bijvoorbeeld. "Die reactie is veel te makkelijk, omdat deze
mensen eigenlijk zeggen: degenen die er moeite mee hebben, hebben een probleem,
en niet wij."

Deze mensen, stelt Stengs, hebben doorgaans geen idee hoe het is om
geconfronteerd te worden met racisme. "Omdat ze dat zelf nooit aan den lijve
hebben ondervonden. Wie zwart is, kan op werk of school weinig uitrichten tegen
grapjes over zwartheid. Het is vergelijkbaar met seksistische opmerkingen tegen
vrouwen, liefst door mannen die zeggen absoluut niet seksistisch te zijn: als
vrouw moet je dan 'niet zo zeuren'."

Een onschuldig kinderfeestje is sinterklaas dus zeker niet, zegt Stengs stellig.
In dat ogenschijnlijk simpele feestje komen de machtsverhoudingen in de
samenleving tot uitdrukking tussen dominante krachten en minderheden. Zwarte
Piet is een soort ankerpunt om de kwestie van sluimerend racisme aan de kaak te
stellen, door mensen die gewoonlijk niet bij machte zijn om dat te doen. Stengs:
"Misschien is Zwarte Piet helemaal niet zo leuk. Dat is een serieuze discussie
waard. Mensen zoals jij en ik kunnen bij onszelf te rade gaan: waar zitten die
momenten van racisme? Na de eerste pijn, omdat je Zwarte Piet zelf ook zo leuk
vond."

Acties als de Facebook-Pietitie, of een enquête van EenVandaag waaruit blijkt
dat veruit de meeste ondervraagden Zwarte Piet willen houden zoals hij is,
roepen bij Stengs de vraag op wat voor democratie we nu willen: een waarin
slechts de stem van de meerderheid telt, of een waarin iedereen zich thuis
voelt?

Verlichting versus romantiek

De spraakmakende jurist en historicus Thierry Baudet - tegen open grenzen, de
EU, multiculturalisme en modernisme, en voor nationale identiteit en traditie -
vindt Zwarte Piet alle ophef ook meer dan waard, maar om een heel andere reden.
"Dit is precies waar ik in mijn boek 'Oikofobie' over schrijf. Mensen gaan zich
kwaad maken als hun nationale tradities en identiteit onder druk komen te staan.
Wat je hier ziet is de tegenstelling tussen enerzijds globalisering en
universele moraal, en anderzijds het veilige en het vertrouwde. In zekere zin de
verlichting versus de romantiek. Die discussie speelt steeds op in een andere
vorm, maar met hetzelfde thema. Volgens mij blijft dit hét thema in de komende
jaren."

Waar hijzelf staat moge duidelijk zijn. Aan de kant van de traditionalisten. "Ik
denk dat mensen zich vervreemd gaan voelen als hun eigen identiteit wordt
afgepakt. Daarom wordt op zoiets kleins als Zwarte Piet zo fel gereageerd: het
zit mensen heel hoog. De natiestaat als politiek-cultureel thuis wordt steeds
zwakker door migratie en globalisering. En mensen hebben behoefte aan thuis, aan
hun 'oikos'."

Zo ziet Baudet de ophef rond Zwarte Piet: als een terechte symbolische strijd
van mensen die hun greep op de eigen omgeving niet willen verliezen. "Mijn
politieke vertaling daarvan zou zijn: niet te veel macht naar Europa, de grenzen
niet te open, en een herwaardering van de nationale gedachte."

Die Zwarte Piet zonder zak van destijds, herinnert massapsycholoog Hans van de
Sande zich, nam uiteindelijk toch een zak mee de klas in. Nou ja, een Albert
Heijn-tasje. Omdat ze zich door hem liet overtuigen dat het voor de kinderen een
heel veilige manier was om te wennen aan de griezelige kanten van het leven,
omringd door begeleiders en een vriendelijke Sint.

Hij wil maar zeggen: al te veel voorzichtigheid is ook niet goed. Door zoveel
begrip te tonen voor de mogelijk gekwetste gevoelens van een kleine groep,
vreest Van de Sande, voelt de meerderheid zich opeens helemaal niet meer
begrepen, in het voordeel van lieden als Wilders die minder omzichtig te werk
gaan. Die meerderheid wil Zwarte Piet, zie al die 'likes' voor de
Facebook-Pietitie. "De gewone man haakt af bij zulke discussies."

'Waarom winden mensen zich zo op als ze een keertje voor Zwarte Piet worden
uitgemaakt?'

'Mijn politieke vertaling van de kwestie Zwarte Piet: niet te veel macht naar
Europa'

LOAD-DATE: 25 October 2013

LANGUAGE: DUTCH; NEDERLANDS

GRAPHIC:                      Sinterklaas, Zwarte Piet en een verkeersagent op
de A4 bij Leiderdorp, 1960. In het sinterklaasfeest komen de machtsverhoudingen
in de samenleving tot uitdrukking. FOTO Spaarnestad fotoaRCHIEF

* Vervangende titel / Replacement title

PUBLICATION-TYPE: Krant

JOURNAL-CODE: Trouw


                    Copyright 2013 De Persgroep Nederland BV
                              All Rights Reserved

                              32 of 100 DOCUMENTS



                             AD/Rotterdams Dagblad

                            25 oktober 2013 vrijdag

Ook wit blijf ik voor een kind Zwarte Piet

SECTION: Service; Blz. 28

LENGTH: 535 woorden


Zwarte Piet II

Ook wit blijf ik voor een kind Zwarte Piet

Al 20 jaar speel ik Zwarte Piet bij verstandelijk beperkten. Soms treed ik ook
op als Witte Piet, omdat zij Zwarte Piet erg donker vinden. Maar ook als Witte
Piet roepen kinderen mij onderweg na met: Hé Zwarte Piet, heb je nog pepernoten?
Dus of je Piet wit, zwart of oranje maakt: het blijft toch gewoon Zwarte Piet.

Theo Borst, Monster.

Zwarte Piet III

Geloven in Sint en Piet is een wettelijk recht

`Geloven in, dat een yder particulier in sijn Religie vrij sal moegen blijven,
ende dat men nyemant ter cause van de Religie sal moegen achterhalen ofte
ondersoucken'. Artikel XIII van de Unie van Utrecht legde in 1579 de
godsdienstvrijheid in ons land ondubbelzinnig vast. Vanaf half november tot en
met 5 december heeft Nederland het massale kindergeloof in Sinterklaas en Zwarte
Piet bij wet geregeld. Hier kunnen we niet omheen.

L. Moret, Zwartewaal.

Zwarte Piet IV

Bedankt, we zijn verder van elkaar verwijderd

Er zijn tot nu toe in elk geval twéé punten bereikt in de discussie over Zwarte
Piet. Zo is de lol van het sinterklaasfeest er al aardig af en zijn de diverse
bevolkingsgroepen alleen maar verder van elkaar verwijderd geraakt. Bah.

Sonja Keizer, Den Haag.

Zwarte Piet V

Net als de taliban

Ook de taliban vernietigen al het culturele erfgoed dat niet met hun
gedachtewereld overeenkomt.

M. Aalderink, Zevenhuizen.

Zwarte Piet VI

Eerst Assad, dan Piet

Schande, Nederland! Meteen aanpakken zodra Syrië bevrijd is van Assad. Wij weten
wel waar wij voor zijn. Leve de VN.

M. Timmers, Zeist.

Zwarte Piet VII

Kinderfeest met Kerst het overwegen waard

Als het ons met de paplepel ingegoten sinterklaasfeest overschaduwd dreigt te
worden door de gekwetste gevoelens van mensen met een donkere huidskleur, dan is
dit een onaangename verrassing. Maar het is belangrijk om hierover na te

denken en niet meteen te roepen dat het om gezeur gaat. Er zijn toch ook andere
manieren om een kinderfeest te vieren? Misschien moeten we overgaan naar een
feest op 25 december met kerstliedjes en de Kerstman. In steeds meer gezinnen
gebeurt dit al. Natuurlijk is het anders dan sinterklaasavond, maar het is de
moeite van het overwegen waard. Zo wordt rekening gehouden met de diepgewortelde
pijn over het slavenverleden die blijkbaar leeft bij een deel van onze
bevolking.

Rosaline Hofman-Hogerdijk,

Bergschenhoek.

Zwarte Piet VIII

Geen slaaf van slavernij

Als halfbloed, geboren in West-Afrika, ben ik blij dat ik in `wit' Nederland
leef. Nog nooit is bij mij opgekomen dat Zwarte Piet nadelig zou zijn voor mij
als `negerin'. Nederland biedt iedereen, ongeacht ras of kleur, de kans om zich
te ontwikkelen. Had Shepherd van de VN zich niet eerst kunnen verdiepen in deze
traditie in plaats van het meteen te koppelen aan slavernij? Nu vergroot zij
alleen de bewustwording van kleurverschillen. Ik stel voor dat zij haar juk van
slavernij afgooit. Ik weiger een slaaf te worden van de slavernij.

Estella Whisnant, Maassluis.

Zwarte Piet IX

Zwarte baas geen punt

Sinterklaas is een blanke werkgever met een aantal gekleurde werknemers. Ik ken
ook een Surinaamse werkgever die blanken als personeel heeft. Ik begrijp het
probleem niet.

A. Hobbel, Spijkenisse.

LOAD-DATE: 24 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADRD


                    Copyright 2013 De Persgroep Nederland BV
                              All Rights Reserved

                              33 of 100 DOCUMENTS



                              Dagblad de Limburger

                            25 oktober 2013 vrijdag

Zwarte Piet

SECTION: Blz. 10

LENGTH: 357 woorden


Commentaar

Makkers staakt uw wild geraas. Die oproep misstaat niet, nu voor- en
tegenstanders van Zwarte Piet - excuses voor het woordgebruik - elkaar zo
ongeveer zwartmaken. De heetgebakerde discussie is hoe dan ook een kinderfeest
onwaardig, laten we dat vooropstellen. Volwassenen kapen over de hoofden van de
kinderen heen een oude traditie om alsnog af te rekenen met ons
slavernijverleden.

Dat is jammer en getuigt van weinig tolerantie. Maar eenzelfde verwijt kan ook
de aanhangers van Zwarte Piet gemaakt worden.

Natuurlijk heeft de Zwarte Piet van vandaag niks met racisme van doen, maar
tegelijk kan niet ontkend worden dat het oerbeeld van het knechtje van de sint
wel degelijk racistische wortels heeft of in elk geval deze associaties oproept,
zeker bij mensen met een zwarte huidskleur. Niet voor niets en gelukkig ook maar
zijn die scherpe kantjes van Zwarte Piet - dom, zwart, dikke lippen - in de loop
van de tijd ook weggewerkt. De Zwarte Piet van nu is een vrolijke
spring-in-het-veld en boven alles een kindervriend. Hij maakt het feest tot wat
het is.

Dat zijn donkere verleden Zwarte Piet toch blijft achtervolgen, hebben we dus
vooral te danken aan heethoofden. Piet kan best nog wat minder zwart en minder
knecht, merkte cabaretier Erik van Muiswinkel, hoofdpiet tijdens de landelijke
tv-intocht, al terecht op. Maar helemaal zonder piet kan het sinterklaasfeest
ook niet. Een tussenoplossing moet toch ook te vinden zijn. Maar de
tegenstanders hebben nu toch gemeend de VN-mensenrechtenraad in te moeten
schakelen om Zwarte Piet voorgoed te vloeren.

Een rapporteur van die raad heeft nog extra olie op de golven gegooid, door het
feest inderdaad racistische trekjes toe te dichten en op ongenuanceerde en hoge
toon op te roepen tot het einde ervan.

Dat is natuurlijk ook te gek voor woorden. Sinterklaas is een onschuldig
kinderfeest, dat gewoon moet doorgaan.Wel is het verstandig na de editie van dit
jaar nog eens goed na te gaan denken over het vervolg, al was het maar om
heethoofden niet langer een alibi te verschaffen om elk jaar aan de vooravond
van Sinterklaas het feestje te bederven door onnodige polarisatie.

LOAD-DATE: 25 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: MGL-Dagblad-de-Limburger


           Copyright 2013 Media Groep Limburg / Dagblad De Limburger
                              All Rights Reserved

                              34 of 100 DOCUMENTS



                         De Twentsche Courant Tubantia

                            25 oktober 2013 vrijdag
          Achterhoek; Almelo; Enschede; Hengelo; Oldenzaal; Tubbergen;
                                      West

Hengelo weigert witte Zwarte Piet

SECTION: RE-VANDAAG

LENGTH: 589 woorden



ENSCHEDE -   Voor of tegen Zwarte Piet? Landelijk vliegen mensen elkaar erover
in de haren. In de regio worden de inwoners er niet koud of warm van.
 Het antidiscriminatiebureau Artikel 1 Overijssel heeft geen enkele klacht
binnengekregen over een mogelijk verband tussen Zwarte Piet en racisme. "Ik houd
me liever met concrete klachten over discriminatie bezig. Daar heb ik het druk
genoeg mee", zegt Marten Verheijen van Artikel 1. "Kennelijk speelt de discussie
rond Zwarte Piet niet in onze regio. Zwarte Piet behoort in ons land tot een
traditie. Dat wil niet zeggen dat je een traditie altijd in stand moet houden.
Als grote delen van de bevolking een nare bijsmaak krijgen bij een traditie kun
je best mogelijke veranderingen voorstellen."


 Volgens Verheijen zijn er wereldwijd honderden feesten waarbij zwart
geschminkte boemannen een rol vertolken. "Daar hoor je verder niks over." En de
opstelling van de Verenigde Naties? "Ik heb in de Volkskrant gelezen dat de VN
een vergelijkbaar feest in Iran gewoon heeft geaccepteerd."
 Pedro's Pepernoten Pieten Bende uit Hengelo merkt geen teruggang in het aantal
boekingen sinds de nationale discussie over de rol van de knecht is losgebroken.
"Het loopt juist heel goed", zegt hoofdpiet Pedro. "We volgen de discussie wel,
maar hebben er zo onze eigen mening over. Zwarte Piet wordt gelinkt aan de
slavernij, maar dat slaat nergens op. Sint-Nicolaas kocht juist kindslaven vrij
en bood ze werk. Ook in sinterklaasliedjes komt geen verwijzing naar dit
verleden voor. Piet is zwart van het roet, omdat hij door de schoorsteen
kruipt."
 Hoofdpiet Louis van de Pietenclub Berkelland voelt zichzelf gediscrimineerd.
"Omdat we in een multicultureel land als het onze niet ons eigen
sinterklaasfeest kunnen vieren dat een onderdeel is van de Nederlandse cultuur.
Dat vind ik verschrikkelijk." Ondertussen lopen de boekingen gewoon door. "Het
loopt perfect. Dit jaar vragen de mensen wel expliciet of er wel een zwarte en
niet een witte of anders gekleurde Piet meekomt. Zo ver is het al. Maar bij ons
is Zwarte Piet een echte zwarte Zwarte Piet. Het moet niet gekker worden."
 De grootste pietenintocht van Nederland heeft jaarlijks in Hengelo plaats.
Liefst tweehonderd Zwarte Pieten vergezellen de sint op 16 november. Hengelo
heeft ze in allerlei soorten en maten, van bakkerspieten tot muziekpieten, maar
zonder uitzondering zijn ze zwart geschminkt. Voorzitter Frans Kattenpoel van de
stichting Hengelo Sint-Nicolaasstad weigert pertinent een witte, blauwe of
groene Piet. "Dat gaan we niet doen", zegt Kattenpoel ferm. "Zwarte Piet is niet
verantwoordelijk voor de discriminatie in ons land. Sinterklaas is een feest
voor alle kinderen, geen discussie voor volwassenen. Wij zijn pertinent tegen
racisme, maar dat lossen we niet op door Zwarte Piet een andere kleur te geven.
Wij proberen juist met ons sinterklaasfeest kinderen en mensen uit alle culturen
bij elkaar te brengen. Zo zijn we met sinterklaas al eens bij de moskee in
Hengelo geweest en hebben daar alle schoenen gevuld." Kattenpoel hoopt dat
mensen leren relativeren. "Het is jammer dat er nu zo veel stampij wordt gemaakt
rond het fenomeen Zwarte Piet. Ook in de geschiedenis van deze traditie is daar
geen aanleiding voor te vinden."
 Een peiling van het actualiteitenprogramma EenVandaag steunt Kattenpoel in zijn
opstelling. Ruim 1.100 inwoners van Overijssel werden ondervraagd of Piet wel of
niet diende te veranderen. Het uiterlijk van Zwarte Piet moet blijven zoals het
is, vond 95 procent van de ondervraagden.

LOAD-DATE: 25 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: TT


                     Copyright 2013 Wegener NieuwsMedia BV
                              All Rights Reserved

                              35 of 100 DOCUMENTS



                                  De Telegraaf

                            25 oktober 2013 vrijdag

Stad tot op   bot verdeeld

SECTION: Stad; Blz. 6

LENGTH: 330 woorden


Van een onzer verslaggevers

AMSTERDAM   Amsterdam, het epicentrum van de hoogopgelopen discussie rond Zwarte
Piet, is tot op het bot verdeeld over de toekomst van het kinderfeest. Uit
cijfers van de dienst Onderzoek en Statistiek van de gemeente blijkt dat met
name de Surinaamse en Antilliaanse gemeenschap zich overwegend gediscrimineerd
voelt door het fenomeen 'Zwarte Piet', terwijl autochtonen in grote meerderheid
de kindervriend als onschuldig aanmerken.

Waar slechts 26 procent van de Nederlanders in de enquête aangaven Zwarte Piet
discriminerend te vinden, ligt het percentage bij ondervraagde Antillianen op
73. Surinamers voelen zich nog meer gediscrimineerd: 77 procent noemt Zwarte
Piet discriminerend.

Binnen de Turkse gemeenschap noemt slechts één op de drie respondenten de
Pieterbaas racistisch. Opvallend genoeg voelen Marokkanen zich wel
gediscrimineerd door Zwarte Piet. Liefst 63 procent deelt die opvatting.

Al dagenlang beheerst Zwarte Piet het gesprek van de dag. Een miljoen
Nederlanders schaarden zich achter de oproep dat de knecht van Sinterklaas in
zijn huidige vorm behouden moet blijven. Anderzijds klonken vanuit de
multiculturele gemeenschap hevige protesten, die begonnen toen honderden
demonstranten op het stadhuis in Amsterdam hun ongenoegen kenbaar maakten en
schreeuwden om een verbod op Zwarte Piet. Ondanks de statistische,
overduidelijke verhoudingen tussen voor- en tegenstanders stelde burgemeester
Van der Laan dat het Sinterklaasfeest  zich zou moeten ontwikkelen wanneer
bepaalde Amsterdammers er pijn door ervaren .

Tegenover de begripvolle reactie van de burgervader stonden duizenden
verontwaardigde geluiden van prominente en onbekende Amsterdammers.
Sinterklaascoryfee Aart Staartjes noemde de discussie rond Zwarte Piet  onzinnig
, tv-presentator Jeroen Pauw zag er de humor wel van in:  Die Sinterklaas is
over een paar jaar een zzp'er. Een 'zelfstandige zonder Zwarte Piet'.

LOAD-DATE: 25 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2013 De Telegraaf
                              All Rights Reserved

                              36 of 100 DOCUMENTS



                                   Het Parool

                            25 oktober 2013 vrijdag

Zwarte Zwarte Piet

BYLINE: TEKST ANOUK BLOM, YNSKE BOERSMA EN VALESKA HOVENER FOTO'S LINDA STULIC

SECTION: PS Vrijdag

LENGTH: 1121 woorden


Er is al veel gezegd in de discussie rond Zwarte Piet. Maar wat vinden de Pieten
met een donkere huidskleur er eigenlijk van?


Rohan de Soet (25), marketeer

"Al vanaf dat ik zes jaar was, wilde ik Zwarte Piet worden. Ik kom uit India,
maar ik ben geadopteerd door Nederlandse ouders, dus ik kreeg vroeger, net als
veel kinderen, een Zwarte Pietenpakje aan en vegen op mijn gezicht. Ik geloofde
toen nog in Sinterklaas, maar ik had onbewust wel door dat de Zwarte Pieten op
school eigenlijk de moeders van mijn vriendjes waren. Later, toen ik een jaar of
tien was, kreeg ik mijn eerste echte Zwarte Pietenpak. Ik was dolenthousiast en
ging met een vriendje in vol ornaat de straat op en langs huizen waarvan ik wist
dat er kinderen woonden. Zo is de liefde gegroeid.



Uiteindelijk ging ik naar tv-shows, grote intochten en kreeg ik een eigen
bedrijfje met huisbezoeken. Ik ben extreem perfectionistisch als Zwarte Piet, ik
kan er niet tegen als ik slecht geschminkte Pieten zie. Ik ga ook altijd in de
schmink, ook al ben ik vrij donker van mezelf; ik moet wel een eenheid vormen
met de andere Pieten. Het is mijn passie. Zwarte Piet speel je niet, dat ben je.
Ik vind de discussie over Zwarte Piet grote onzin, het is helemaal geen racisme.
Als ze nou een groep negers een heel jaar lang zouden opsluiten en maar drie
weken per jaar naar buiten laten om Zwarte Piet te spelen, dan zou het erg zijn.


Maar blanke mensen die zich donker schminken, dat is toch juist het
tegenovergestelde van racisme? Daarbij accepteert Nederland ook feesten van
andere culturen; die andere culturen moeten ook onze tradities accepteren.

Ook de link met slavernij vind ik niet logisch, dan zou Zwarte Piet geketend en
in vodden moeten lopen en helemaal geen plezier moeten maken. Ik vind aandacht
voor racisme erg belangrijk in deze tijd, maar laat dit feest gewoon een feest
voor kinderen zijn. Die pure blijdschap bij die kids, daar doe ik het voor, dat
is magisch om te zien. De mensen die zich druk maken over Zwarte Piet, hebben
kennelijk vroeger niet genoeg cadeautjes gekregen van Sinterklaas."

Dani van den Velden (23), student fashion en styling

"Toen ik acht was, vierden we een groot sinterklaasfeest op mijn vaders werk. Ik
vond de Zwarte Pieten er zo mooi uitzien, toen is het allemaal begonnen. Ik heb
heel lang volgehouden dat Sint bestaat, en dat zijn Pieten echt waren. Op mijn
vijftiende werd ik voor het eerst gevraagd om met een vriendin Zwarte Piet te
spelen op een basisschool. Dat vond ik fantastisch! Ik was de Verdwaalde Piet
die constant de weg kwijt was en verstopt zat in een doos. Kinderen vinden dat
ontzettend grappig.

Sindsdien verkleed ik mij bijna elk jaar als Zwarte Piet. Dan ga ik naar een
basisschool en dan doe ik weer mee met de sinterklaasoptocht in Weesp. Het
mooiste vind ik dat geen enkel kind je ooit herkent door de schmink, en dat ze
zo verbaasd zijn dat je hun naam weet.

Als ik de schmink van mijn gezicht zou moeten halen, zou ik dat jammer vinden.
Ik beschouw Zwarte Piet als een toneelstukje dat ik voor kinderen opvoer. Als ze
mij zouden herkennen, gaat de hele magie rond Zwarte Piet verloren.

De associatie met racisme vind ik jammer. Ik heb zelf een Surinaamse en Indische
achtergrond en ik voel het niet zo. Vooral de link met slavernij vind ik heftig.
Mijn ervaring is dat kinderen niet bang zijn voor Zwarte Piet, hij hoort er
gewoon bij.

Uiteindelijk is er altijd wat. Je kunt niet iedereen tevreden stellen. Als ik
mijn gezicht geel maak, beledig ik misschien Aziatische mensen. Wordt het roze,
dan vindt de homogemeenschap dat misschien niet leuk.

Maar bovenal vind ik dat het sprookje van Piet die door de schoorsteen komt,
bewaard moet blijven."

Mark Sakkers (23), schoorsteenveger

"Die discussie vind ik maar overdreven, ik heb er weinig goede woorden voor.
Zwarte Piet is een zwart geschminkte Piet, dat is al jaren zo. Ik snap de
gedachtegang wel, maar die vergelijking met de slavernij vind ik vergezocht. Dat
mensen het willen afschaffen, daar schrik ik van. Sinterklaas is een
kinderfeest, waarom kunnen we dat niet in zijn waarde laten?

Ik heb zelf ook een kleurtje, mijn ouders komen uit Sri Lanka. Ik groeide op in
Wijk aan Zee, daar waren mijn broertje en ik de enige twee gekleurde jongens van
het dorp. Maar ik genoot net zo van het sinterklaasfeest als de blanke kinderen
van mijn leeftijd, ik heb dat nooit anders ervaren.

Vanaf mijn vijftiende speel ik Zwarte Piet. Eerst in het dorp, bij de intocht
van Sinterklaas. Een paar jaar geleden vroeg mijn baas, van het bedrijf waar ik
als schoorsteenveger werk, of ik daar ook Zwarte Piet wilde zijn. Met een Sint
en twee Pieten gaan we dan de gezinnen langs.

Wat ik er leuk aan vind? Alles eigenlijk. De reacties van de kinderen, je ziet
elke keer weer waar je het voor doet. Mijn dochtertje is nu vijftien maanden,
zij gaat het straks ook meemaken. Daar kan ik me als ouder echt op verheugen."

Mensen in mijn omgeving vinden al die ophef ook onzin. Het is crisis, ga daar
eens aan werken in plaats van discussiëren over Zwarte Piet. Wat ik doe als we
de Pieten in alle kleuren gaan schminken? Dan stop ik er direct mee. Daarvan
zouden die kinderen pas in de war raken."

Afhaakpiet

Door de hoog oplopende Pietendiscussie bleek het voor deze productie lastig te
zijn mensen te vinden die wilden vertellen waarom ze graag Piet zijn. Op de foto
wilden velen al helemaal niet. Zo had een 25-jarige Surinaamse Amsterdammer
medewerking toegezegd, maar op het allerlaatste moment trok hij zich terug. Zijn
verhaal hieronder, nu anoniem, is tekenend:

"Mijn ouders komen uit Suriname, ik ben een geboren en getogen Amsterdammer. Ik
kom uit de Spaarndammerbuurt. Zwarte kindjes bij ons op school werden wel eens
uitgemaakt voor Zwarte Piet, maar daar sta je als kind niet zo bij stil.

Als je het objectief bekijkt, is Zwarte Piet een afbeelding van een neger in de
tijd van de slavernij. Dat verhaal van die schoorsteen is bedacht voor de
kinderen, iedereen weet dat dat een leugen is. Het is jammer dat wanneer iemand
dat aankaart, er zo heftig op wordt gereageerd, ik ben geschrokken van de
reacties op sociale media. Zo van: rot op naar je eigen land. Maar ik ben hier
ook geboren.

We leven in een multiculturele samenleving, met veel niet-blanke Nederlanders.
Misschien is het realistisch om te kijken hoe Piet wordt afgebeeld. Hoe het
anders moet? Dat weet ik niet, misschien met maar een paar vegen schmink, of
Pieten in kleuren. Witte Pieten? Dat zouden kinderen maar raar vinden.

Om een extra zakcentje te verdienen had ik me opgegeven bij de Sintcentrale als
Zwarte Piet. Maar nu met die discussie denk ik dat ik het toch maar niet ga
doen. Ik zou het nu hypocriet van mezelf vinden om geschminkt op een feestje
rond te lopen."

LOAD-DATE: 25 October 2013

LANGUAGE: DUTCH; NEDERLANDS

GRAPHIC: 'Zwarte Piet speel je niet, dat ben je' - Rohan de Soet (25), marketeer

'Het sprookje van Piet die door de schoorsteen komt, moet bewaard blijven' -
Dani van den Velden (23), student fashion en styling
'Als we de Pieten in alle kleuren gaan schminken, stop ik er direct mee' - Mark
Sakkers (23), schoorsteenveger
* Vervangende titel / Replacement title

PUBLICATION-TYPE: Krant

JOURNAL-CODE: Het Parool


                    Copyright 2013 De Persgroep Nederland BV
                              All Rights Reserved

                              37 of 100 DOCUMENTS



                             Noordhollands Dagblad

                            25 oktober 2013 vrijdag
                               Enkhuizer Courant

'Bananasplit'

BYLINE: HDC Media

LENGTH: 1517 woorden


JOOP KAMPEN

Blokker

Mijn ongeloof is zo groot dat ik af en toe denk dat ik in 'Bananasplit' zit. De
VN gaat zich bemoeien met Sinterklaas en onze Zwarte Pieten. Een

feest dat al zo lang bestaat dat straks kapotgemaakt wordt door mensen die zo
ziek zijn dat ze denken dat het met slavernij te maken heeft.

Een slaaf in zo'n prachtig pak  Kom nou zeg! Een slaaf met zo'n lachend gezicht
Denk na alstublieft. Een blije slaaf die cadeaus komt brengen. Allemaal slaven
die heel goed op kunnen schieten met een blanke man met een rode mijter op zijn
kop. Ze dansen en zingen van plezier. De mensen die nog denken dat slaven zo
leefden vroeger moeten hun paspoort pakken en een vliegtuig nemen dat zo ver
wegvliegt als maar kan. Dan maak je van mij en alle Pieten een blije man.

Geïrriteerd  RENÉ VOLKERS

Hoorn

Ik ben zeer geïrriteerd door het onnozele gedram van linkse rakkers die
kennelijk geen ander doel voor ogen hebben dan zoveel mogelijk onrust binnen de
samenleving te veroorzaken en daarbij alles gebruiken wat in hun vertroebelde
ogen kan dienen om dit doel te realiseren.

Het vieren van de verjaardag van Sint Nicolaas en het daarbij behorende feest
met Zwarte Pieten is al sinds mensenheugenis een jaarlijks terugkerend feest
voor jong en oud en heeft niets maar dan ook niets te maken met
rassendiscriminatie of wat dan ook.

Er dreigt hier een ernstige verstoring van dat feest en dat moeten wij met zijn
allen voorkomen door ons niet door dit linkse gedachtegoed te laten beïnvloeden.

Doodziek  JOS NOBEL

Hoorn

Doodziek word ik van al het gezeur over Zwarte Piet. Het gebazel over de
slavernij en dat soort kreten snap ik echt niet. Ik ben heel blij geboren te
zijn in Nederland, maar dit feit vervult mij niet met trots.

Ik wil mij dan ook op geen enkele manier verontschuldigen voor alle ellende die
mijn voorouders in de betrokken landen hebben veroorzaakt, overigens zonder dat
zij wisten dat dit vandaag de dag nog tot dit soort discussies zou leiden.

Hoeveel van onze gekleurde landgenoten heten eigenlijk Piet? Om over Zwarte Piet
maar niet te spreken.

Dat hele generaties aan dit volksgebeuren heel veel plezier hebben beleefd
zonder eigenlijk over het ontstaan na te denken is heel gelukkig. Voor alle
mensen die het niet weten: Zwarte Piet wordt zo genoemd omdat hij zwart wordt
van het zakken door de schoorsteen.

Mijn broek zakt af van die intellectuelen die nu ineens stelling tegen Zwarte
Piet menen te moeten nemen.

Economie  HAYO VAN LANGEN

12 jaar

Zuidermeer

Zwarte Piet moet blijven! Ik ben fel tegen het zwartepietenverbod. Als je Zwarte
Pieten verbiedt stel je miljoenen kinderen teleur, onder wie ook getinte
kinderen.

Zwarte Piet is een grote kindervriend en wat wil je kinderen vertellen als
Zwarte Piet niet meer welkom is? Dat is pas discriminatie! Het werk van Zwarte
Pieten hoort niet bij slavernij, omdat ze het vrijwillig doen en het zelfs een
hele eer vinden om voor Sinterklaas te werken.

Het is ook slecht voor de economie om Zwarte Pieten te verbieden. Er zijn ook
zwartepietenuitzendbureaus en kledingverhuurbedrijven waar mensen ontslagen
kunnen worden door te weinig omzet.

Super  CHANTAL WOLTMAN

Venhuizen

Waar zijn we mee bezig? We schaffen de Zwarte Pieten af door tussenkomst van de
'zwarte' medemens?

Vroeger als kind wilde je toch niets liever dan als Zwarte Piet verkleed worden?
Gekke dingen doen en cadeautjes uitdelen. Zwarte Piet is super!

Ik heb nog nooit een blanke Nederlander gehoord over: 'zo in december gaan we
met zijn allen weer lekker discrimineren'. Het is zo'n heerlijk feest...
afblijven!

Geneuzel  ANNETTE LAAN

Grootebroek

Waar zijn ze toch mee bezig? Volgens mij is Zwarte Piet van oorsprong zwart,
omdat hij door de schoorsteen ging. Die tijd en geld die aan dit geneuzel wordt
besteed, kan toch wel beter gebruikt worden?

Flauwekul  FRIEDA VRIES

Midwoud

Het is een gezellig feest vooral voor de kleintjes en dat gezeur over Zwarte
Piet (discriminatie) is te gek voor woorden. Vroeger toen ik jong was, was ik
banger voor Sinterklaas met zijn grote boek, want die deelde de straffen uit. De
Pieten zijn gewoon erg leuk met hun grappen en grollen.

Voelen de zogenoemde antipietmensen zich ook gediscrimineerd als ze voor de
blanke werkgever werken? En moeten wij blanken ons gediscrimineerd voelen als we
een donker gekleurde werkgever boven ons hebben staan? Hou toch op met deze
flauwekul!

Compliment  A. KEIZER

Zwaag

Zwarte Piet is toch een kindervriend  Het is juist een compliment voor de
donkere mensen.

Ze moeten dat positief zien en niet met onze traditie bemoeien. Laten ze bij de
VN hun tijd beter besteden. Ik vind het te gek voor woorden.

Discriminatie  GERARD HEIJSTEE

Andijk

Uitsluiten van Zwarte Piet is discriminatie! Sinterklaasfeest is een vrolijk
terugkerend kinderfeest waar ook ouderen volop van genieten. Jaarlijks wordt
volop uitgekeken naar dit feest van Sinterklaas mét zijn Zwarte Piet. Pieten
hiervan uitsluiten omdat ze zwart zijn, dat is pas discriminatie!

Gezeur  GERARD ROOD

Bovenkarspel

Wanneer houdt dat gezeur over Zwarte Piet nu eens op? Altijd weer wordt er
discriminatie als reden voor zijn uiterlijk opgevoerd. Laten die figuren die
tegen een echte Zwarte Piet zijn zoals die drammerige Amsterdammer Quinsey Gario
en andere gekleurde medemensen die tegen Zwarte Piet zijn hun verstand eens
gebruiken en dit kinderfeest niet bederven.

Als ze werkelijk zo tegen Zwarte Piet zijn laat ze dan lekker naar een ander
land gaan waar ze het bestaan van een Zwarte Piet helaas niet kennen.

Het ruimt dan mooi op en de tijd die aan deze onzin verdaan wordt kan dan aan
productievere dingen worden besteed. Een echte Zwarte Piet hoort honderd procent
roetzwart te zijn en dit moet altijd zo blijven en daar krijgen kinderen echt
geen trauma van.

Waarschijnlijk wel die zeurders die overal racisme achter zoeken. Bestuurders
van gemeentes en sinterklaasverenigingen moeten zich niet door dit soort zielige
figuren laten intimideren en het sinterklaasfeest vooral niet door die gasten
laten bederven.

Plezier  MARIJKE DE HEIJ

Andijk

Leerkracht basisschool

Ik zit met mijn familie om het vuur, achter in onze hut loeit de koe zachtjes.
We horen kabaal en daar komen ze joelend binnen de jongens, gezicht en handen
zwart van het houtskool.

Een hand met noten en gedroogd fruit strooien ze over ons uit. Wat een plezier,
de kleintjes verzamelen zoveel mogelijk van het lekkers. Ik herken Pieter van
hiernaast... Ik vind hem zo leuk! Dan vindt grootvader het welletjes en jaagt de
groep met zijn stok de deur uit. Een traditie die al ver voor het christendom
onze Lage Landen bereikt heeft. Laat staan dat we al van slavenhandel gehoord
hadden. Tradities moet je koesteren. We moeten het niet meer maken dan het is:
een vrolijk feest.

Racisme  PETER MEESTER

Hoogkarspel

Zou het zo zijn dat Quinsy Gario en Alex Brenninkmeijer vroeger nooit iets in
hun schoen kregen van de sint? En dat zij beiden daarom nu zo fel tegen het
kinderfeest zijn? Je zo haast denken van wel.

Ik help de sint al 25 jaar op De Hoeksteen in Enkhuizen en in al die jaren is er
nog nooit iets over racisme gezegd ook niet over de mensen die hier niet geboren
zijn.

Laat ze alle twee hun schoen maar zetten. De sint doet er beslist iets in.

Rechterhand  JOLANDA KARSTEN

Benningbroek

Al 20 jaar een trotse Zwarte Piet

Ik vind het zo jammer dat deze discussie er is. Ik zelf heb al jaren de eer om
er samen met Sinterklaas een groot feest van te maken.

Ik vind het woord discriminatie een heel negatief woord. Dat zou betekenen dat
de sint mij zou onderdrukken. Ik zie het anders: Ik ben de rechterhand van de
sint.

Je bent voor de kinderen een ware held. Want wie wil er nu niet bij de Zwarte
Piet op schoot? Wie zegt dat wij Pieten zwart geboren zijn? Een meisje vroeg mij
waarom ik zwart was. Maar ze had zelf al het antwoord bedacht. De schoorstenen
zijn wel heel vies hè! Geen wonder dat u zwart ziet.

Laten we het nu eens omdraaien. De donker gekleurde mensen kunnen best trots
zijn dat Zwarte Piet hun kleur heeft. Want in mijn ogen is de relatie tussen
Sint en Piet al jaren geleden rechtgetrokken en is Zwarte Piet een ware held.

Handen af  LITA BAKKER

Ik vind het allemaal erg ver gaan. Zwarte Piet is alleen maar zwart van het
roet. Het is een kindervriend en die moeten ze de kinderen niet afnemen. Het
sinterklaasfeest is geen feest zonder de Zwarte Pieten. Handen af van Zwarte
Piet.

In de krant van morgen staan nog veel meer reacties van lezers over de discussie
rond Zwarte Piet.

LOAD-DATE: 25 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HDC_Noordholland


             Copyright 2013 HDC Media B.V. / Noordhollands Dagblad
                              All Rights Reserved

                              38 of 100 DOCUMENTS



                                NRC Handelsblad

                           24 oktober 2013 donderdag

Acht misvattingen;
In Nederland

SECTION: Binnenland

LENGTH: 532 woorden


1Ze vindt dit leuk. Integendeel. Geen onderwerp zo dodelijk voor je
columnistenimago.

2De Zwarte Pietdiscussie gaat over Zwarte Piet. Zie verzuchtingen als 'Gaat het
nu nóg over Zwarte Piet? Lekker belangrijk!'. Of geestigheden als 'En blanke vla
dan?'. Maar deze discussie gaat niet over Zwarte Piet. Wel over de vraag hoelang
we nog naar Nederlands gebruik mensen weglachen of afblaffen die niet bereid of
in staat zijn zich volledig aan onze gewoontes aan te passen. Over ons vermogen
een moderne, open samenleving te zijn en over verdraagzaamheid, net nu de
Europese Commissie tegen Racisme en Intolerantie de situatie hier niet
rooskleurig inschat. Dus daar gaan we weer.

3Maar we hebben deze Zwarte Pietdiscussie al vaak genoeg gehad. Kennelijk toch
niet op een manier die iets oplost.  Zie 2.

4Ze willen Zwarte Piet afschaffen! Zelf zou ik hem graag houden, zij het wat
minder zwart. En 'ze' willen vooral erkenning. Dit gaat over luisteren. En zo
nodig een compromis zoeken. Wat leren we kinderen bij onenigheid te doen?
Precies.

5De historische oorsprong is relevant. De één toont het zestiende-eeuws Portret
van een  Afrikaanse man als bewijs dat de eerste Zwarte Piet een ridder was
(Rijksmuseum-directeur Wim Pijbes in nrc.next). De ander noemt een
zeventiende-eeuws groepsportret met slaaf 'in feite' de voorloper van Zwarte
Piet (kunsthistoricus Elmer Kolfin in de Volkskrant). Maar dit gaat allang niet
meer over de vraag of Zwarte Piet racistisch ís, maar hoe racistisch Zwarte Piet
door anderen wordt gevonden. Hoor maar hoe Verene Shepherd pijnlijk voor haar
beurt sprak namens de VN-commissie die Zwarte Piet onderzoekt: ,,Als zwart
persoon zou ik bezwaar maken. Maar als lid van de commissie ben ik verplicht
verder onderzoek te doen." Je kunt dat niet leuk vinden, maar die denkwijze is
in het grootste deel van de wereld nu realiteit.

6Dan kunnen we overal wel een punt van maken. Washington ruziet al jaren met
native Americans over de naam van de plaatselijke footballclub: de Redskins.
Maar vorige week pleitte zelfs de zeer rechtse columnist Charles Krauthammer in
The Washington Post vóór afschaffing. Wanneer betekenissen veranderen, schrijft
hij, dan komt er een moment om je daarbij neer te leggen. Zolang de betekenis
van blanke vla niet verandert (zie 2), maken we daar dus geen punt van.

7Ik wil geen rassenonderscheid zien, dus ik zie geen racisme.

Al noem je jezelf nog zo chic een 'raciaal scepticus':  iedereen maakt
onderscheid. Maar alleen wie buiten het comfort van zijn eigen enclave durft te
treden, ontdekt dit.

8Het Sinterklaasjournaal kan Zwarte Piet niet  zomaar veranderen. Dat zegt de
verantwoordelijke NTR, maar dat is laf.  De NTR zweepte de Sinterklaasgekte zelf
op. Dankzij het Sinterklaasjournaal kunnen ouders hun Sinterklaasfeest al jaren
nauwelijks nog rustig en naar eigen inzicht opbouwen, en dat vindt iedereen
prima. Het Sinterklaasjournaal is de enige plek waar Piet kan veranderen op een
manier die leuk is voor iedereen. Eigen schuld. En alle kans om een begin te
maken bij het live-verslag van de intocht.

Margriet Oostveen (m.oostveen@nrc.nl) schrijft  op deze plek een wisselcolumn
met  Arjen van Veelen (a.v.veelen@nrc.nl)

LOAD-DATE: 24 October 2013

LANGUAGE: DUTCH; NEDERLANDS

GRAPHIC: Oostveen, Margriet 8 2013 033
* Vervangende titel / Replacement title

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              39 of 100 DOCUMENTS



                             AD/Rotterdams Dagblad

                           24 oktober 2013 donderdag

Tegengeluid uit buurt van slavenhandelaars

SECTION: Service; Blz. 26

LENGTH: 1386 woorden


Zwarte Piet II

Tegengeluid uit buurt van slavenhandelaars

Wat zijn wij toch vreselijke racisten. Zwarte Piet uitbuiten! Het is goed dat de
VN-commissie zich erover buigt, de commissie zal zeker ook een oordeel vellen
over de Amsterdamse grachtengordel - waar veel tegenstanders wonen - die immers
is gebouwd dankzij de winsten van slavenhandel en koloniën. Alle racisten weg
uit Nederland.

A.E. Pronk, Kerkrade.

Zwarte Piet III

VN, handen af van wat

een geloofskwestie is

Alle kinderen tot 7 of 8 jaar geloven in Sinterklaas en Zwarte Piet. We hebben
het hier dus over een geloofskwestie. Dat behoort tot onze geloofs- en
godsdienstvrijheid. Dus dit feest blijft zoals het is en de VN gaan zich wat mij
betreft bemoeien met landen waar geen geloofsvrijheid bestaat.

E.L. Carton, Austerlitz.

Zwarte Piet IV

Uit alle culturen spelen

kinderen de rol van Piet

Ruim 20 jaar zit mijn vrouw in een commissie die het sinterklaasfeest in onze
wijk organiseert, een zogeheten achterstandswijk. Wij hebben Turkse,
Marokkaanse, Antilliaanse en andere culturen. Als de verkoop begint, komen zij
allemaal kaartjes halen. In die 20 jaar hebben kinderen uit al die culturen als
Zwarte Piet meegedaan. Of bij Sint op schoot een liedje gezongen en van Piet een
cadeautje gekregen. Als je als kabinet de afluisterpraktijk van de VS of de
Irak-oorlog goedpraat, ben je pas een knecht.

Martie van Sloten, Zwolle.

Zwarte Piet V

Wat een heerlijk feest

Wat heb ik in mijn kinderjaren van

sinterklaas genoten. Zingen bij de gashaard en heel wat stro en winterpenen
klaargelegd. Gegild als er cadeautjes voor de deur lagen of op de schouders van
mijn vader naar Pieten en Sint zwaaien. Wat een heerlijk feest. Nu zie ik
kinderen van verschillende afkomst zingen, zwaaien en lachen, net als de
kinderen van de jaren '60 en '70, geen verschil. Alleen mag Zwarte Piet wel voor
de arbodienst uitkijken, dus de zakken niet met te veel cadeautjes vullen, hij
wordt al bedreigd.

B. Vrijhof-van der Gevel, Rotterdam.

Zwarte Piet VI

Schmink met roet

Zwarte Piet zou verboden moeten worden, omdat wij zouden refereren aan vroegere
bruine slaven en daarmee bruine mensen kwetsen. Waarom vervangen we dan alle
schmink niet door roet? Dan klopt `zo zwart als roet' weer, weet iedereen dat
het witte mensen met roet op hun gezicht zijn en kan niemand meer zeggen dat we
refereren aan de periode van slavernij.

T. Knulst, Berkel en Rodenrijs.

Zwarte Piet VII

Gele Piet snel omarmd

Zwarte Piet moet welkom blijven. Wie het pietenaanbod niet divers genoeg vindt,
mag zelf voor meer variatie zorgen. Als een gele piet zich geroepen voelt zich
aan te sluiten, zal geen kind zich daaraan storen. Is dat wel zo, is het de taak
van ouders om het kind te leren dat ook gele pieten er mogen zijn.

Maaike Top-Mondé, Bilthoven.

Zwarte Piet VIII

Echt pietluttig

Het Landelijk Platform Slavernijverleden beseft niet wat de gevolgen van alle
ophef over Zwarte Piet zijn. Als Piet ons wordt ontnomen, levert dat de PVV
stemmen op. Ik zie dat al aan de denkwijze van een van de briefschrijvers. Nooit
zal ik op deze partij stemmen, maar ik krijg door dit soort pietluttigheden wel
begrip. Iedereen mag in onze democratie zeggen wat hij of zij vindt, maar men
moet wel de mening van de meerderheid respecteren. Het Amerikaanse kerstfeest
wordt toch ook niet afgeschaft omdat de Kerstman hulp krijgt van elfen en
dwergen en zo de kleine medemens discrimineert? Ik hoop van harte dat de VN ons
kinderfeest als traditie en cultureel erfgoed in bescherming nemen. Het zou het
Landelijk Platform Slavernijverleden veel ellende besparen.

E. Kulik, Zoetermeer.

Zwarte Piet IX

Fijn voor de PVV

Wat leuk om te zien dat na de EU ook de Verenigde Naties de PVV stemmen gaan
opleveren.

I. Braal, Barendrecht.

Zwarte Piet X

En de obese kerstman?

Laat dan ook de Wereldgezondheidsorganisatie Santa Claus onder de loep nemen.
Met zijn bolle, rode wangen en buik zet hij kinderen aan tot obesitas. Toch?

Roos Ramakers, Alphen a/d Rijn.

Zwarte Piet XI

Shepherd mekkert

Weet je wat? We stoppen VN-rapporteur Verene Shepherd in de zak van Zwarte Piet
en laten haar meenemen naar Spanje. Daar mag ze dan op een onbewoond eilandje
voor de Spaanse kust verder mekkeren. Het arme schaap.

J. Plas-Schilstra, Groningen.

Zwarte Piet XII

Erebaan naast Sint

Zwarte Piet heeft een erebaan naast Sinterklaas. Zie het als een symbool van
vrijgevochten mensen. Natuurlijk zal er een ondertoon van onderdrukking te
vinden kunnen zijn, maar dat speelt vooral in de hoofden van ouderen. Laat
kinderen hun spannende feest vieren. Later kunnen ze nog volop over
discriminatie discussiëren.

Als er andersgekleurde Pieten komen, verdoezelt dat een (zwart) hoofdstuk uit de
wereldgeschiedenis. Nog niet zo lang geleden bezetten blanken in veel landen de
mooie baantjes, nu beginnen de rollen om te draaien. Kijk naar Zwarte Piet. Want
wie heeft per slot van rekening de roe in de hand?

André de Prouw, Bunnik.

Zwarte Piet XIII

Zijn belagers houden

racisme juist in leven

Mensen, houd op met tegenwerpingen verzinnen als antwoord op het racismeverwijt.
Dat is koren op de molen van tegenstanders. Onterecht, want Piet stamt af van
een Germaans ritueel van dodenverering: een gebruik waarbij degenen die de doden
uitbeelden hun gezicht zwart maken. De kerk vertaalde dit heidense ritueel door
kinderen een beschermheilige te bieden: Sint Nicolaas. De opzet is altijd
geweest om een dreigende Zwarte Piet leuk te maken. Mensen die er aanstoot aan
nemen kan ik alleen meegeven: het is niet Zwarte Piet die de notie van racisme
verspreidt, maar het zijn zijn belagers die dat doen.

G. Bos, Delft.

Zwarte Piet XIV

De critici discrimineren

in wezen vooral zichzelf

In de tijd dat Nicolaas bisschop van Myra was, hadden de Moren grote invloed in
Noord-Afrika, Portugal en Spanje. In navolging van de goedgeefsheid van de
bisschop zetten katholiek geworden Moren uitdeelcentra voor armen op. Te
vergelijken met voedselbanken. De Moren staan los van slavernij of
onderdrukking. Net zomin als zwarte priesters slaven van blanke bisschoppen
zijn. Wie Zwarte Pieten in verband brengt met slavernij doet aan
geschiedvervalsing en discrimineert in wezen zelf.

Fons van der Reep, Woerden.

Zwarte Piet XV

Dág 7 dwergen

We geven Sneeuwwitje toch ook geen blonde pruik. We maken van de 7 dwergen toch
ook geen reuzen, omdat we anders kleine mensen beledigen? Dus geen gekleurde
Pieten, maar gewoon zwarte. Laat VN-onderzoeker Shepherd zich maar met
ernstigere zaken bezighouden. Haar voorkeur voor Santa Claus is onzin,
Sinterklaas bestaat al veel langer dan de Kerstman en heeft niets met racisme te
maken. Het is niet meer dan een gezellig kindersprookje.

M.E. Theijs, Halsteren.

Zwarte Piet XVI

Ouder dan slavernij

In de Noorse mythologie had Odin het witte gevleugelde paard Sleipnir.
Sinterklaas heeft een schimmel. Odin heeft twee raven die alles voor hem horen
en zien. Zwarte Piet luistert aan de schoorsteen en geeft alles door aan Sint.
Hij is gebaseerd op de donker gekleurde Moren, die geen slaven waren. Zwarte
Pieten waren er ruim voordat de westerse wereld in slaven handelde.

Frank Belzer, Rotterdam.

Zwarte Piet XVII

Onderdrukking tref je

in allerlei relaties aan

Een deskundige op televisie zei dat Zwarte Piet ondergeschikte en slaaf is, en
dat is discriminatie. Dat houdt in dat elke werknemer wordt gediscrimineerd en
slaaf is. Ook dolfijnen in gevangenschap en dieren in kooitjes leven in
slavernij. Veel feesten en historische activiteiten liggen straks ook onder
vuur. Vooral in religies worden mensen onderdrukt met absurde kledingeisen,
besnijdenis, angstaanjagerij. In Nederland en overal elders is slavernij dus nog
lang niet afgeschaft en is er volop discriminatie. Maar onze leuke Piet mag van
mij blijven.

Aad van Uffelen, Naaldwijk.

Zwarte Piet XVIII

Tijd om te gaan

Ik ben 83 jaar oud en het wordt tijd dat ik de wereld verlaat. Ik kost de
maatschappij schijnbaar alleen maar geld. Nu gaat men nog verder: ik mag geen
sinterklaasfeest meer met mijn achterkleinkinderen vieren, omdat een paar
sukkels vinden dat Zwarte Piet niet meer kan. Wie staat er straks op om
boerenkool een belediging voor boeren te vinden? Of boerenham van het varken? In
de oorlogsjaren mochten wij niet naar radio `Nederland Oranje' luisteren, dus
straks gaan we stiekem Sinterklaas vieren. Leuk toch.

C. Randewijk, Den Haag.

LOAD-DATE: 23 October 2013

LANGUAGE: DUTCH; NEDERLANDS

GRAPHIC: Zwarte Piet verbindt kinderen uit alle culturen. Foto ANP |
* Vervangende titel / Replacement title

PUBLICATION-TYPE: Krant

JOURNAL-CODE: ADRD


                    Copyright 2013 De Persgroep Nederland BV
                              All Rights Reserved

                              40 of 100 DOCUMENTS



                              AD/Algemeen Dagblad

                           24 oktober 2013 donderdag

Tegengeluid uit buurt van slavenhandelaars

SECTION: Service; Blz. 27

LENGTH: 853 woorden


Zwarte Piet I

Tegengeluid uit buurt van slavenhandelaars

Wat zijn wij toch vreselijke racisten. Zwarte Piet uitbuiten! Het is goed dat de
VN-commissie zich erover buigt, ze zal zeker ook een oordeel vellen over de
Amsterdamse grachtengordel - waar veel tegenstanders wonen - die immers is
gebouwd dankzij de winsten van slavenhandel en koloniën.

A.E. Pronk, Kerkrade.

Zwarte Piet II

VN, handen af van wat

een geloofskwestie is

Alle kinderen tot 7 of 8 jaar geloven in Sint en Piet. We hebben het hier over
een geloofskwestie. Dat behoort tot onze geloofs- en godsdienstvrijheid. Dus dit
feest blijft zoals het is en de VN gaan zich wat mij betreft bemoeien met landen
waar geen geloofsvrijheid bestaat.

E.L. Carton, Austerlitz.

Zwarte Piet III

Uit alle culturen spelen

kinderen de rol van Piet

Ruim 20 jaar zit mijn vrouw in een commissie die sinterklaas in onze zogeheten
achterstandswijk organiseert. Als de verkoop begint, komen mensen uit de Turkse,
Marokkaanse, Antilliaanse en andere culturen kaartjes halen. In die 20 jaar
hebben kinderen uit al die culturen als Zwarte Piet meegedaan. Of bij Sint op
schoot gezongen en van Piet een cadeautje gekregen. Als je als kabinet de
afluisterpraktijk van de VS of de Irak-oorlog goedpraat, ben je pas een knecht.

Martie van Sloten, Zwolle.

Zwarte Piet IV

Wat een heerlijk feest

Wat heb ik in mijn kinderjaren van

sinterklaas genoten. Zingen bij de gashaard en heel wat winterpenen neergelegd.
Gegild als er cadeautjes voor de deur lagen of op de schouders van mijn vader
naar Pieten en Sint zwaaien. Wat een heerlijk feest. Nu zie ik kinderen van
verschillende afkomst zwaaien, zingen en lachen, net als de kinderen van de
jaren '60 en `70, geen verschil. Alleen mag Zwarte Piet voor de arbodienst
uitkijken, dus de zakken niet met te veel cadeautjes vullen, hij wordt al
bedreigd.

B. Vrijhof, Rotterdam.

Zwarte Piet V

Schmink met roet

Zwarte Piet zou verboden moeten worden, omdat wij zouden refereren aan bruine
slaven en daarmee kwetsen. Waarom vervangen we alle schmink niet door roet? Dan
klopt `zo zwart als roet' weer, weet iedereen dat het witte mensen met roet op
hun gezicht zijn en kan niemand meer zeggen dat we refereren aan de periode van
slavernij.

T. Knulst, Berkel en Rodenrijs.

Zwarte Piet VI

Gele Piet snel omarmd

Zwarte Piet moet welkom blijven. Wie het pietenaanbod niet divers genoeg vindt,
mag zelf voor meer variatie zorgen. Als een gele piet zich geroepen voelt zich
aan te sluiten, zal geen kind zich daaraan storen. Is dat wel zo, is het de taak
van ouders om het kind te leren dat ook gele pieten er mogen zijn.

Maaike Top-Mondé, Bilthoven.

Zwarte Piet VII

Echt pietluttig

Het Landelijk Platform Slavernijverleden beseft niet wat de gevolgen van alle
ophef over Zwarte Piet zijn. Als Piet ons wordt ontnomen, levert dat de PVV
stemmen op. Ik zie dat al aan de denkwijze van een van de briefschrijvers. Nooit
zal ik op deze partij stemmen, maar ik krijg door dit soort pietluttigheden wel
begrip. Iedereen mag in onze democratie zeggen wat hij of zij vindt, maar men
moet wel de mening van de meerderheid respecteren. Het Amerikaanse kerstfeest
wordt toch ook niet afgeschaft omdat de Kerstman hulp krijgt van elfen en
dwergen en zo de kleine medemens discrimineert? Ik hoop van harte dat de VN ons
kinderfeest als traditie en cultureel erfgoed in bescherming nemen. Het zou het
Landelijk Platform Slavernijverleden veel ellende besparen.

E. Kulik, Zoetermeer.

Zwarte Piet VIII

En de obese kerstman?

Laat dan ook de Wereldgezondheidsorganisatie Santa Claus onder de loep nemen.
Met zijn bolle, rode wangen en buik zet hij kinderen aan tot obesitas. Toch?

Roos Ramakers, Alphen a/d Rijn.

Zwarte Piet IX

Shepherd mekkert

Weet je wat? We stoppen VN-rapporteur Verene Shepherd in de zak van Zwarte Piet
en laten haar meenemen naar Spanje. Daar mag ze dan op een onbewoond eilandje
voor de Spaanse kust verder mekkeren. Het arme schaap.

J. Plas-Schilstra, Groningen.

Zwarte Piet X

Erebaan naast Sint

Zwarte Piet heeft een erebaan naast Sinterklaas. Zie het als een symbool van
vrijgevochten mensen. Natuurlijk zal er een ondertoon van onderdrukking te
vinden kunnen zijn, maar dat speelt vooral in de hoofden van ouderen. Laat
kinderen hun spannende feest vieren. Later kunnen ze nog volop over
discriminatie discussiëren.

Als er andersgekleurde Pieten komen, verdoezelt dat een (zwart) hoofdstuk uit de
wereldgeschiedenis. Nog niet zo lang geleden bezetten blanken in veel landen de
mooie baantjes, nu beginnen de rollen om te draaien. Kijk naar Zwarte Piet. Want
wie heeft per slot van rekening de roe in de hand?

André de Prouw, Bunnik.

Zwarte Piet XI

Dág Sneeuwwitje

en de 7 dwergen

We geven Sneeuwwitje toch ook geen blonde pruik. We maken van de 7 dwergen toch
ook geen reuzen, omdat we anders kleine mensen beledigen? Dus geen gekleurde
Pieten, maar gewoon zwarte. Laat VN-onderzoeker Shepherd zich maar met
ernstigere zaken bezighouden. Haar voorkeur voor Santa Claus is onzin,
Sinterklaas bestaat al veel langer dan de Kerstman en heeft niets met racisme te
maken. Het is niet meer dan een gezellig kindersprookje.

M.E. Theijs, Halsteren.

LOAD-DATE: 23 October 2013

LANGUAGE: DUTCH; NEDERLANDS

GRAPHIC: ¶Zwarte Piet verbindt kinderen uit alle culturen. Foto ANP |
* Vervangende titel / Replacement title

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              41 of 100 DOCUMENTS



                                   BN/DeStem

                           24 oktober 2013 donderdag
            Bergen op Zoom; Etten-Leur Moerdijk; Etten-Leur Moerdijk
                                 Editie; Breda

Andere knecht maakt kind niet uit

BYLINE: PATRICK WIERCX

SECTION: BIBU_VANDAAG

LENGTH: 315 woorden



door Patrick Wiercx
 NIJMEGEN -   Wat ook het toekomstige lot van Zwarte Piet mag zijn, voor jonge
kinderen maakt dat op termijn niet zoveel uit, is de veronderstelling van
professor Marianne Riksen-Walraven. "Kinderen zijn heel flexibel wat dat
betreft."



 Riksen-Walraven is als hoogleraar ontwikkelingspsychologie verbonden aan de
Radboud Universiteit in Nijmegen. Persoonlijk zou ze het afschaffen van de
figuur Zwarte Piet jammer vinden. "Hij maakt het sinterklaasfeest leuker en
interessanter."
 Ze wijst erop dat de pieten tijdens de intocht het aanspreekpunt zijn. Is de
sint in de menigte soms wat moeilijk bereikbaar, dan is er altijd wel een piet
in de buurt die dat goedmaakt.  Mocht de samenleving de assistent van de sint
straks een andere rol opdringen, dan zitten kinderen daar niet mee, aldus de
hoogleraar. "Kinderen gaan niet anders tegen piet aankijken. Ik zou aan zijn pak
niet te veel veranderen, zeker niet in één keer. Als een kind Zwarte Piet wil
spelen, wil hij een muts op en zo'n pak aan. En dan ís hij Zwarte Piet."
 Riksen-Walraven geeft aan dat er in Amsterdam eerder een discussie is geweest
om de mijter van de sint van het kruis te ontdoen. Niet-christenen namen daar
aanstoot aan. "Je merkt op zo'n moment dat het de volwassenen zijn die dat
roepen, die zitten ermee."
 Volgens haar is de rol van Zwarte Piet door de tijd heen al veranderd. "Er is
een tijd geweest dat piet een bangmaker was, met een zak en een roe. Dat is
voorbij."
 Ze pleit voor een geleidelijke andere rol van Zwarte Piet. "Piet hoeft niet
zwart te zijn. We hoeven hem toch geen Zwarte Piet te noemen? Alleen Piet is
toch een mooie Nederlandse naam? De pijn bij verandering zit bij ouders en
grootouders. Die houden de sint bestand tegen de kerstman. En je moet iets van
nostalgie overeind houden. Dat piet een andere rol krijgt, is iets dat moet
groeien, maar dat duurt generaties."

LOAD-DATE: 24 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: BS


                     Copyright 2013 Wegener NieuwsMedia BV
                              All Rights Reserved

                              42 of 100 DOCUMENTS



                              Dagblad de Limburger

                           24 oktober 2013 donderdag

`Andere knecht maakt kind niet uit'

BYLINE: ;door Patrick Wiercx

SECTION: Blz. 6

LENGTH: 312 woorden


NIJMEGEN  Wat ook het toekomstige lot van Zwarte Piet mag zijn, voor jonge
kinderen maakt dat op termijn niet zoveel uit, is de veronderstelling van
professor Marianne Riksen-Walraven.  Kinderen zijn heel flexibel wat dat
betreft.

Riksen-Walraven is als hoogleraar ontwikkelingspsychologie verbonden aan de
Radboud Universiteit in Nijmegen. Persoonlijk zou ze het afschaffen van de
figuur Zwarte Piet jammer vinden.  Hij maakt het sinterklaasfeest leuker en
interessanter.

Ze wijst erop dat de pieten tijdens de intocht het aanspreekpunt zijn. Terwijl
de Sint in de menigte soms wat moeilijk bereikbaar is, is er altijd wel een
Zwarte Piet in de buurt.

Maar mocht de samenleving de assistent van de Sint straks een andere rol
opdringen, dan zitten kinderen daar niet mee, aldus de hoogleraar.  Kinderen
gaan niet anders tegen piet aankijken. Ik zou aan zijn pak niet te veel
veranderen, zeker niet in één keer. Als een kind Zwarte Piet wil spelen, wil hij
een muts op en zo'n pak aan.

En dan ís hij Zwarte Piet.

Riksen-Walraven geeft aan dat er in Amsterdam eerder een discussie is geweest om
de mijter van de Sint van het kruis te ontdoen.

Niet-christenen namen daar aanstoot aan.  Je merkt op zo'n moment dat het de
volwassenen zijn die dat roepen, die zitten ermee.

Volgens haar is de rol van Zwarte Piet door de tijd heen al veranderd.  Er is
een tijd geweest dat piet een bangmaker was, met een zak en een roe. Dat is
voorbij.

De hoogleraar pleit ervoor de rol van de knecht geleidelijk te veranderen.  Piet
hoeft niet zwart te zijn.We hoeven hem toch geen Zwarte Piet te noemen? Alleen
Piet is toch een mooie Nederlandse naam? De pijn bij verandering zit bij ouders
en grootouders. Dat piet een andere rol krijgt, is iets dat moet groeien, maar
dat duurt generaties.

Dat piet een andere rol moet krijgen, is iets dat moet groeien. Hoogleraar
Marianne Riksen

LOAD-DATE: 24 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: MGL-Dagblad-de-Limburger


           Copyright 2013 Media Groep Limburg / Dagblad De Limburger
                              All Rights Reserved

                              43 of 100 DOCUMENTS



                            Dagblad van het Noorden

                           24 oktober 2013 donderdag
                             Editie Oost-Groningen

'De VN zouden zich druk moeten maken om oorlogen'

SECTION: In het Nieuws; Blz. 2

LENGTH: 278 woorden


VRAAG & ANTWOORD ZWARTE PIET

De Drentse VVD-voorzitter Ewout Klok is elk jaar één van de Zwarte Pieten die
volgens VN-onderzoeker Verene Shepherd niet langer door de beugel zou kunnen.
Klok - als hij geen Zwarte Piet is, is hij benzinepomphouder in Hoogeveen -
reageert.

Door Jaap Kiers Niet makkelijk tegenwoordig, Zwarte Piet te zijn?

"Nou dat valt nog erg mee. Ik doe het een aantal jaren in beperkte kring.
Ondernemersverenigingen, de rotary en als we toch in de schmink zitten pakken we
meestal ook onverwacht - voor de leerlingen dan - een school. Ik ben geen
hoofdpiet, hoor. Meer hulppiet."

Verschijnt Zwarte Piet ook bij zijn eigen pomp?

"Ikzelf niet, maar we hebben wel Pieten bij de pomp. Elk jaar komt Sinterklaas
langs en laat hij er een aantal achter. Dat doen die Pieten geheel uit vrije
wil, hoor."

WatvindtZwartePietervandathijzo onder vuur ligt ineens?

"Vol-sla-gen be-lach-e-lijk!!! Dit maakt mij zó kwaad! Dat zelfs de Verenigde
Naties zich hier druk om maken. Ze moeten zich bezighouden met oorlogen. Met
Mali en Syrië. Maar niet met een volksfestijn als Sint Nicolaas. Bovendien denkt
het hele volk er anders over. Het zijn alleen een paar Amsterdammers die zich
hier druk om maken."

Reageren donkere kinderen anders op Zwarte Pieten?

"Helemaal niet! Alle kinderen voelen een gezonde spanning bij Zwarte Piet. Ik
heb nooit verschil gemerkt en zelf maken we natuurlijk ook geen verschil. De
kinderen vinden het gewoon hartstikke leuk. Dit is echt gezeur in de marge."

Dus niks veranderen aan Zwarte Piet? Misschien zijn rijstijl?

"Haha, ja vorig jaar heb ik als Zwarte Piet een bekeuring gehad wegens te snel
rijden. Dat moet maar niet weer."

LOAD-DATE: 23 October 2013

LANGUAGE: DUTCH; NEDERLANDS

GRAPHIC: ¦ Ewout Klok als Zwarte Piet
* Vervangende titel / Replacement title

PUBLICATION-TYPE: Krant

JOURNAL-CODE: DVHN


    Copyright 2013 Noordelijke Dagblad Combinatie / Dagblad van het Noorden
                              All Rights Reserved

                              44 of 100 DOCUMENTS



                          De Stentor / Gelders Dagblad

                           24 oktober 2013 donderdag
                                Gelders Dagblad

Regio is discussie over Zwarte Piet al zat

BYLINE: ANDRÉ VALKEMAN

SECTION: REGIO3

LENGTH: 708 woorden



Sinterklaascomités in de regio onttrekken zich het liefst aan de discussie over
Zwarte Piet en slavernij.

 door André Valkeman
 LOCHEM/ZUTPHEN -   'Zwarte piet, wiede wiede wiet; ik hoor je wel, maar ik zie
je niet.' Wellicht is met die ene zin uit een Sinterklaasliedje de huidige
situatie goed samengevat. Want Sinterklaas is nog 'onderweg' uit Spanje en ook
Zwarte Pieten zie je nog niet, toch hoor je al van alles over de 'getinte'
vriend van de goedheiligman.


 Rick Vreeman kan er met de pet niet bij. Hij organiseert al wat jaren Het Grote
Sinterklaasfeest in de Zutphense Hanzehof. ,,Eerlijk gezegd hou ik me hier niet
mee bezig'', begint hij voorzichtig. Toch heeft Vreeman er wel over nagedacht.
,,Zwarte Piet is een stukje cultuur, wij doen dit jaar niet opeens een
aanpassing in zijn kleur omdat wat mensen problemen maken nu. Eerlijk gezegd
vind ik het een achterlijke discussie. Hoe lang vieren we het al zo? 150 tot 200
jaar, of zo! Ik vind het doelloos gepraat. Ik heb eigenlijk wel iets beters te
doen.''
 Ook Jeroen Geubels zucht diep, zelfs heel diep, als gevraagd wordt of 'zijn'
organisatie van de intocht in Vorden aanstoot neemt aan de discussie of Zwarte
Piet nu racistisch is. ,,Ik ben daar klaar mee hoor. In Vorden gewoon
Sinterklaas met gewóón Zwarte Pietjes'', zegt hij. ,,Wij houden het feest via de
nórmale gang van zaken.''
 Janneke Weits, die verderop in Warnsveld bij de intocht betrokken is, snapt de
discussie ook niet. ,,Flauwekul allemaal. Het gaat sinds jaar en dag zo en nu in
2013 is het opeens een probleem?''
 Echter, hebben mensen die Zwarte Piet racistisch vinden niet gewoon een punt?
Grijpt dat fenomeen inderdaad niet te veel terug naar de slavernijtijd waarin
donkere mensen (zoals Zwarte Piet is) een ordinaire hulp waren van de rijke
blanke mens. Rick Vreeman van het Zutphense feest ziet dat anders. ,,Het verhaal
is toch dat hij zwart is door de schoorsteen. Zwarte Piet is zwart van het roet.
Anders niet.''
 Rob Timmermans, voorzitter van de Sintcommissie in Lochem ziet dat ook zo. Hij
gelooft ook niet dat kinderen, ook al zijn ze wellicht zelf getint, Zwarte Piet
zien als een slaaf. ,,Nee, het is en blijft een kindervriend.'' Weits van de
organisatie in Warnsveld sluit zich daar bij aan. ,,Het hele verhaal is
bovendien toch verzonnen. En ik legde het ook zo uit aan mijn kind: 'Piet is wit
maar zwart geworden doordat hij door de schoorsteen komt.'''
 De Piet een andere kleur 'geven', dat ziet ook geen Sint-organisator zitten.
Timmermans uit Lochem ziet Zwarte Piet als cruciaal. ,,Als Zwarte Pieten worden
afgeschaft, dan kun je denk ik net zo goed stoppen met het vieren van
sinterklaas. Zwarte Pieten horen namelijk zo erg bij het feest.'' Zutphense
organisator Vreeman voorziet alweer een eventueel ander probleem. ,,Als een Piet
bijvoorbeeld geel zou zijn, dan zouden Aziaten zich weer gediscrimineerd kunnen
voelen.'' Weits uit Warnsveld zegt: ,,Waar stopt het dan inderdaad? Als we
Zwarte Piet afschaffen. Gaan daarna misschien ouderen klagen.'' Ze doelt op het
gegeven dat die zich beschadigd kunnen voelen begin december doordat Sint een
oude man is, die door dementie soms dingen vergeet. Want ja, zo wordt
Sinterklaas weleens neergezet.
 Arie Kornegoor uit Neede beheert een heus Sinterklaasmuseum. ,,Slavernij erbij
halen, dat klinkt mij allemaal en helemaal vreemd in de oren. Al kijk je naar de
diepere oorsprong, dan zul je zien dat het daar echt niets mee te maken heeft.''
Volgens Kornegoor, die zelf weleens de Sint is, moet men wat dingen niet
vergeten. ,,Piet is geen slaaf. Piet is rechterhand en linkerhand van de Sint.
Hij heeft een topfunctie en is slim. En Zwarte Piet is zwart. Geen mens is
zwart, wat mensen zijn wel heel bruin. Maar ze hebben de Pieten op tv een paar
jaar geleden bruin gemaakt. Omdat je de mimiek in het gezicht dan beter kon
zien, ik werk echter nog altijd met echte Zwarte Pieten. Ze zijn zwart door de
schoorsteen, ondermeer. Waarom dan van die rode lippen? Mag Piet net als de
dames ijdel zijn en voor de spiegel staan?'' Zwarte Piet hoeft ook niet altijd
zwarte krulletjes te hebben, bepleit hij. ,,Nee, je kan opa-Pieten hebben met
grijs haar, Piet kan elke haardracht hebben.'' Piet . die kan dus zelfs kaal
zijn volgens Kornegoor.

LOAD-DATE: 24 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: STGD


                     Copyright 2013 Wegener NieuwsMedia BV
                              All Rights Reserved

                              45 of 100 DOCUMENTS



                                De Gelderlander

                           24 oktober 2013 donderdag
            Achiterhoek; Arnhem; Betuwe; Rijk van Nijmegen; Liemers;
             Maas en Waal; Nijmegen Stad; Renkum; Rijk van Nijmegen
            Editie; Riviereland; Bijlage; De valley; Veluwe; Wijchen
                                   Beuningen

Andere knecht maakt kind niet uit

BYLINE: PATRICK WIERCX

SECTION: 3_FOCUS

LENGTH: 315 woorden



door Patrick Wiercx
 NIJMEGEN -   Wat ook het toekomstige lot van Zwarte Piet mag zijn, voor jonge
kinderen maakt dat op termijn niet zoveel uit, is de veronderstelling van
professor Marianne Riksen-Walraven. "Kinderen zijn heel flexibel wat dat
betreft."



 Riksen-Walraven is als hoogleraar ontwikkelingspsychologie verbonden aan de
Radboud Universiteit in Nijmegen. Persoonlijk zou ze het afschaffen van de
figuur Zwarte Piet jammer vinden. "Hij maakt het sinterklaasfeest leuker en
interessanter."
 Ze wijst erop dat de pieten tijdens de intocht het aanspreekpunt zijn. Is de
sint in de menigte soms wat moeilijk bereikbaar, dan is er altijd wel een piet
in de buurt die dat goedmaakt.  Mocht de samenleving de assistent van de sint
straks een andere rol opdringen, dan zitten kinderen daar niet mee, aldus de
hoogleraar. "Kinderen gaan niet anders tegen piet aankijken. Ik zou aan zijn pak
niet te veel veranderen, zeker niet in één keer. Als een kind zwarte piet wil
spelen, wil hij een muts op en zo'n pak aan. En dan ís hij Zwarte Piet."
 Riksen-Walraven geeft aan dat er in Amsterdam eerder een discussie is geweest
om de mijter van de sint van het kruis te ontdoen. Niet-christenen namen daar
aanstoot aan. "Je merkt op zo'n moment dat het de volwassenen zijn die dat
roepen, die zitten ermee."
 Volgens haar is de rol van Zwarte Piet door de tijd heen al veranderd. "Er is
een tijd geweest dat piet een bangmaker was, met een zak en een roe. Dat is
voorbij."
 Ze pleit voor een geleidelijke andere rol van Zwarte Piet. "Piet hoeft niet
zwart te zijn. We hoeven hem toch geen Zwarte Piet te noemen? Alleen Piet is
toch een mooie Nederlandse naam? De pijn bij verandering zit bij ouders en
grootouders. Die houden de sint bestand tegen de kerstman. En je moet iets van
nostalgie overeind houden. Dat piet een andere rol krijgt, is iets dat moet
groeien, maar dat duurt generaties."

LOAD-DATE: 24 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: DG


                     Copyright 2013 Wegener NieuwsMedia BV
                              All Rights Reserved

                              46 of 100 DOCUMENTS



                               Eindhovens Dagblad

                           24 oktober 2013 donderdag
             Eindhoven; Eindhoven noord; Eindhoven oost; Eindhoven
              noordoost; Eindhoven stad; Eindhoven west; Eindhoven
            west-zuid; Eindhoven zuid; Helmond; Helmond noord stad;
                                  Helmond zuid

Vraag 't eens aan kinderen

SECTION: OPI_OPINIE

LENGTH: 868 woorden



De tegenstanders van Zwarte Piet hebben een gevoelige snaar geraakt. Opnieuw een
bloemlezing uit de vele reacties van lezers.

 Margriet Hazendonk, Middelbeers:
 Om voor eens en altijd van het Zwarte Pieten-probleem af te komen, stel ik voor
dat in november alle  lagere scholen bezocht worden door een afgevaardigde van
het gemeentebestuur, die aan de kinderen - ervaringsdeskundigen bij uitstek - de
vraag voorlegt: 'Waar denk je aan als je aan Zwarte Piet denkt?' Zegt het
merendeel 'aan slavernij, onderdrukking, racisme', dan dient  Zwarte Piet te
verdwijnen. Zegt het merendeel 'hulpje van de Sint,  grappige mannetjes,
cadeautjes, pepernoten' dan moeten alle 'grote mensen' in ons land eindelijk
eens accepteren dat wat zij in Zwarte Piet willen zien totaal niet in de
belevingswereld van de 'kleine mensen' voorkomt.



 H. Balder, Eindhoven:
 Gisteren heb ik mijn kat wit geverfd. Ze was zwart. Mijn kat gedraagt zich vaak
onderdanig. Smeekt mij om eten, om de deur open te doen, om aandacht. Zij mag
haar zelfgevangen voedsel niet mee naar binnen nemen, mag niet in bed slapen en
moet vaak buiten wachten tot ik genegen ben haar binnen te laten. Ik heb haar
gezegd dat ze zich niet als een slaaf moet gedragen, omdat de VN mij dan uit de
ouderlijke poezenmacht wil ontzetten. Ik heb haar naam ook veranderd van Zwarte
Piet in Witte Dame.

 A. Toonen, Eindhoven:
 Gaan we weer zwartepieten (kaartspel) of mogen we elkaar straks ook niet meer
de Zwarte Piet toeschuiven? Moeten we het woordenboek herschrijven? Mag
Sint-Nicolaas ook niet meer? Moet dat ook in de VN besproken worden? Want
Sinterklaas kwam oorspronkelijk uit Myra (Turkije, 280 na Chr.). En zeggen onze
Turkse medelanders straks ook, dat ze een trauma hebben opgelopen, omdat er een
weldoener vanuit hun land hier naar toe is gekomen? Is dit geen rassenhaat
zaaien in Nederland? Laten we toch oppassen voor oproerkraaiers en meelopers.

 Arnold de Boer, Asten:
 Sinterklaas was bedroefd. De grote kindervriend voelde zich, als werkgever,
beticht van het achterstellen van zijn personeel, zijn Pietermanknechten. Hij
zou hen 'knechten', discrimineren met een volwassen woord. Niet omdat de Sint ze
slecht zou behandelen, nee... omdat de Goedheiligman zijn medewerkers Zwarte
Pieten noemt. Volwassen, wijze mensen, schoven Sinterklaas nu de 'zwarte piet'
in de schoenen. Hoe moest dat nu met zijn trouwe knechten? Hen ontslaan, na al
die voortreffelijke dienstjaren? Dat kon hij ze toch niet aandoen! En al die
kinderen dan, moest hij hen dit jaar teleurstellen? De Sint dacht na, urenlang.
Strijkend door zijn eeuwenoude baard, verdwenen zijn zorgelijke rimpels en
verscheen er een tevreden glimlach op zijn gelaat. Hij had met de stoomboot wel
zwaardere stormen doorstaan, met dank aan 'zijn' Zwarte Pieten! De Sint besloot
zijn vertrouwde koers te blijven varen... de vol verwachting kloppende
kinderharten tegemoet!

 Henri Hoeymans, Eindhoven:
 Okay, Sint is een beetje fout bezig. Je laat een paard niet over daken lopen.
Prem mag zich kwaad maken over Piet, Americo laat ik graag over aan Marianne
Thieme. Wat mij het meest stoort is dat ik niemand hoor over onze andere vriend,
de Kerstman (Santa). Deze pretendeert op de Noordpool te wonen, maar wordt elk
jaar weer de wereld over gesleept, zwaar gesponsord door een zeer bekende
frisdrankfabrikant. Ik hoor niemand over het gejaag met die rendieren voor een
veel te zware slee, nog afgezien van het feit dat een rendier niet in de lucht
thuishoort maar op de steppen of toendra's.
 Dus Prem, Dario en andere azijnzeikers, het probleem zit niet bij de Pieten
maar bij jullie zelf. Laat kinderen alsjeblieft gewoon hun feest vieren want dat
doen wij namelijk hier.

 Jack van Hoek, Eindhoven:
 We weten allemaal dat hij niet bestaat, die goedgeefse vriendelijke oude heer,
verkleed als bisschop, met grote witte snor en lange witte baard. Nooit hebben
we een bisschop of paus horen klagen over deze imitatiegeestelijke die na 6
december opeens van de aardbodem verdwenen blijkt.
 Een Zwarte Piet heeft bij nadere toetsing enkel een zwarte snoet en een vrolijk
zwartepietenpak aan. Kan een geheel zwart lenig ventje Zwarte Piet spelen. Ja,
dat kan, mits hij het spel speelt volgens de regels. De Sinterklaasviering is
maar een spelletje voor de allerkleinste kinderen. Wie zich aan Zwarte Piet
stoort, stoort zich aan een niet bestaand hulpje van een niet bestaande
kindervriend.

 Yvonne Walravens, Eindhoven:
 Waar bemoeit die vrouw van de VN zich mee? Ze begrijpt helemaal niks van ons
volksfeest. Al eeuwen wordt in Nederland en België het kinderfeest Sinterklaas
gevierd. Een baas (Sinterklaas) en zijn knecht (Zwarte Piet) geven de dag voor
de verjaardag van de Sint cadeautjes aan kinderen. Zwarte Piet werd nooit
voorgesteld als slaaf van de Sint. Altijd als zijn knecht. Nou, baas en knecht
komen ook in de tegenwoordige tijd nog voor. Dus wat is het probleem?
 Blijf met je handen van Zwarte Piet af. Zonder Zwarte Piet is het hele
Sinterklaasfeest naar de knoppen. Hij is een kindervriend die toevallig zwart
is. Mag dat ook al niet meer?

 Gerard Rensen Eindhoven:
 Als we onze Zwarte Piet eens roze zouden  verven krijgen we weer een heel
andere discussie, heel interessant.

LOAD-DATE: 23 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ED


                     Copyright 2013 Wegener NieuwsMedia BV
                              All Rights Reserved

                              47 of 100 DOCUMENTS



                                Haarlems Dagblad

                           24 oktober 2013 donderdag

'Zwarte Piet moet witter worden'

BYLINE: annalaura molducci a.molducci@hdcmedia.nl

LENGTH: 622 woorden


door Annalaura Molducci

Haarlem Moet de intocht van Sinterklaas dit jaar nog wel met Zwarte Pieten
worden gedaan of is het tijd voor een Witte Piet, voor Rode, Blauwe of Gele
Pieten of Helemaal geen Piet? Burgemeesters, Sinterklaas en hoofdpiet Erik van
Muiswinkel over het vermeend racistische volksfeest.

Bernt Schneiders, burgemeester van Haarlem : ,,Ik heb hier nog nooit iemand over
Zwarte Piet gehoord. Dat komt misschien ook omdat Haarlem geen grote Surinaamse
gemeenschap kent. Maar ik kan me niet voorstellen dat er ook maar iemand is die
tegen zo'n vrolijke Zwarte Piet is. Vooralsnog gaan we dus gewoon door met de
intocht wat mij betreft. Toen ik laatst met acteur Wijnand Stomp de
slavernijtentoonstelling bezocht hoorde ik hem er trouwens ook niet over. Maar
ik zeg wel vooralsnog, er kan natuurlijk wel wat gaan veranderen en dan gaat
Haarlem ook mee, maar we lopen hier niet voorop.''

Hoofdpiet Erik van Muiswinkel:  ,,Ik heb dit zien aankomen. Dat is ook niet zo
gek want we kregen de laatste jaren wel vaker opmerkingen. Daarom heb ik begin
dit jaar een artikel geschreven over de toekomst van Zwarte Piet waarin ik al
zeg dat hij misschien wat witter en minder knecht moet worden. Mijn verhaal
staat ook in de NRC Next van deze week. Het tij is aan het keren, zoveel is wel
duidelijk. We moeten hier kritisch naar gaan kijken. De boel is wakker geschud.
Toch zie ik de intocht dit jaar niet zo snel veranderen. Zwarte Piet wordt niet
vervangen door Gekleurde Pieten want die zijn eng. Ik weet niet of Piet helemaal
verdwijnt, misschien moet hij gewoon langzaam wit worden en minder knecht. De
link leggen tussen Zwarte Piet en de slavernij is overdreven maar ik vind wel
dat je gevoelens van donkere mensen moet respecteren als die zich aangesproken
voelen. Daar moet je niet allemaal foute grappen over gaan maken. Neem die grap
dat de mevrouw van de Verenigde Naties een zeurpiet is. Dat is een heel foute
grap. Dat soort domme opmerkingen speelt de mensen met hun kritiek alleen maar
in de kaart.''

Burgemeester Theo Weterings (Haarlemmermeer) via zijn woordvoerder:  ,,We gaan
niet over de intocht van Sinterklaas. Dat is aan de ondernemers en de
bewonersgroepen die dat organiseren. Maar we hebben hier nog nooit discussie
over gehad in de gemeente.''

Burgemeester Ruud Nederveen van Bloemendaal via zijn woordvoerder:  ,,De
organisatie wordt gedaan door de ondernemersvereniging in Bloemendaal.
Sinterklaas moet zelf bepalen wie hij meeneemt. Daar gaat de burgemeester niet
over.''

Sinterklaas : ,,Ik vind de discussie over Zwarte Piet grote onzin. Ik zou niet
weten wat ik moet zonder Pieten, we hebben het over een hele lange traditie daar
moet je niet aan rommelen. Mensen die dat wel doen gaan daaraan voorbij. Er is
geen kind dat ooit in Sint en Piet heeft geloofd dat op basis daarvan racistisch
is gaan denken. Zo'n Gele of Rode Piet lijkt me helemaal niets. Het zwart van
Zwarte Piet kun je net zo goed relateren aan de schoorsteen. We geloven ook nog
steeds dat hij daardoor naar binnen komt terwijl de meeste huizen geen
schoorstenen meer hebben.''

Burgemeester Marianne Heeremans van Heemstede, via haar woordvoerster:  ,,Met
alle respect voor de traditie van Sinterklaas moeten we de discussie over Zwarte
Piet wel voeren, die moeten we niet uit de weg gaan.''

Wijnand Stomp, 'kids comedian':  ,,Ik wilde vroeger altijd blank zijn. Dat
hebben mensen die uit Curaçao en Aruba komen wel vaker. Dat is niet goed.
Sinterklaas moet niet verdwijnen, maar Zwarte Piet zoals hij nu is wel. Zwarte
Piet is een pakje, de inhoud maakt niet veel uit. Dus hij kan ook geel, wit of
rood zijn. Nu is de kans om de gemeenschap bij elkaar te brengen.''

LOAD-DATE: 24 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HDC_Haarlem


                Copyright 2013 HDC Media B.V. / Haarlems Dagblad
                              All Rights Reserved

                              48 of 100 DOCUMENTS



                                   Het Parool

                           24 oktober 2013 donderdag

'Zwarte Piet hoort er nog steeds bij'

BYLINE: MICHIEL COUZY; PATRICK MEERSHOEK

SECTION: Nieuws

LENGTH: 698 woorden


Zwarte Pietdebat: Knecht van Sint verschiet nog niet vaak van kleur

De discussie over Zwarte Piet wordt steeds feller, maar in de winkels speelt hij
zijn rol nog wel. In de Amsterdamse Bijenkorf klimmen de traditionele Zwarte
Pieten weer naar het plafond. Maar in de Kinkerbuurt is een school waar al jaren
een multicultipiet komt.

Bijenkorf

De klimmende zwarte pieten vormen al jaren een attractie in de Bijenkorf en dat
blijft voorlopig zo. Geen witte, blauwe of gekleurde pieten. "We vieren nog
volop sinterklaas en Zwarte Piet hoort daarbij," zegt Suzanne van de Velde van
de Bijenkorf. Het warenhuis volgt de Zwarte Pietdiscussie op de voet, maar ziet
nog geen aanleiding tot wijzigingen. "Uit opiniepeilingen blijkt dat de
overgrote meerderheid van de Nederlanders voor Zwarte Piet is." Mocht de
stemming in het land omslaan, dan sluit de Bijenkorf niet uit alsnog in actie te
komen.

Hema

In 2010 opende Hema een tijdelijke winkel in Londen en organiseerde voor de
gelegenheid een heuse sinterklaasoptocht, om de Engelsen kennis te laten maken
met Hollandse tradities. Opvallend: de Pieten waren in Londen wit, met een zwart
vlekje op de wangen. Deze actie krijgt geen navolging in Nederland, zegt Inge
van Baarsen van Hema. "Wij zien sinterklaas als een gezellig familiefeest. Wij
mengen ons niet in politieke kwesties, al volgen wij het debat natuurlijk wel."


Hema zit inmiddels in Duitsland, België, Luxemburg en Frankrijk. Ook daar zijn
etalages in sinterklaassferen, maar dan zonder de Nederlandse symbolen: geen
Zwarte Piet, maar ook geen Sinterklaas. Dat heeft niets te maken met de
discussie in Nederland.

Beekwilder

Firma Beekwilder aan de Prins Hendrikkade heeft een regenboogpiet ontwikkeld,
voor het geval dat. Maar deze kleurenpiet ligt nog altijd in het magazijn, zegt
Elsemiek Beekwilder. "We zijn nog niet tevreden over de uitvoering." De vraag
naar deze speciale Piet is nihil, zegt Beekwilder, die etalage- en
decoratieartikelen levert aan winkels. "Mensen komen van heinde en verre om onze
grote Zwarte Pieten te kopen. Winkeliers die moeite hebben met Zwarte Piet,
zullen alleen een sint in de etalage zetten, of snoepjes."

Kinkerbuurtschool

Gekleurde Pieten? Op de Kinkerbuurtschool weten de kinderen niet beter. In de
jaren tachtig heeft de toenmalige schoolleiding het besluit genomen Zwarte Piet
in te ruilen voor een gekleurde collega, en dat is nooit meer veranderd.
Directeur Reineke Schoufour: "We hebben vijftien Pieten in alle kleuren van de
regenboog. Eén is bruin, ook als een handreiking naar die paar ouders die zeggen
dat ze de originele Piet toch wel missen."

In het onderwijsveld is de school een buitenbeentje, vertelt Schoufour.
"Collega's reageren vaak een beetje minzaam als ons sinterklaasfeest ter sprake
komt. Maar de kinderen vinden het prima. De mooie pakken, de paniek en de
pepernoten: dat verandert niet met de kleur."

Meldpunt

Net als de pepernoten en de chocoladeletters in de winkel zijn de klachten bij
het Meldpunt Discriminatie Amsterdam vroeg dit jaar. Normaal komen de eerste
meldingen over Zwarte Piet begin november binnendruppelen om in december aan te
zwellen tot een totaal van ruim tweehonderd, nu heeft het meldpunt er al twintig
binnen.

Nieuw is de meerstemmigheid: de klagers over Zwarte Piet hebben gezelschap
gekregen van de klagers over de klagers over Zwarte Piet. Directeur Jessica
Silversmith: "We verbazen ons wel over de harde toon van het debat. Het is al
snel: als het je niet bevalt, rot je maar op naar je eigen land."

Organisatie

"Het is net een echt geloof," verzucht Henk Leegte van het comité dat de
Amsterdamse intocht organiseert over het brede maatschappelijk debat over Zwarte
Piet. "Wij krijgen heel veel reacties, variërend van 'waar zijn jullie mee
bezig?' tot 'wat fijn dat wij eindelijk worden gezien'."

Leegte juicht het debat toe, maar voor de vereniging zijn het geen gemakkelijke
tijden. "Wat wij heel goed kunnen, is een ontzettend goed feest organiseren voor
alle kinderen in de stad. Onderwerp zijn van zo'n heftige discussie behoort niet
tot onze basiskwaliteiten. Wat dat betreft is het wel aangenaam dat die mevrouw
Verene Shepherd alle aandacht even naar zich toe heeft getrokken."

LOAD-DATE: 24 October 2013

LANGUAGE: DUTCH; NEDERLANDS

GRAPHIC: 'Wij mengen ons niet in politieke kwesties, al volgen wij het debat
wel,' zeggen winkeliers. Snoepgoed voor sinterklaas, inclusief pietjes, is al
volop te koop.
ANP
* Vervangende titel / Replacement title

PUBLICATION-TYPE: Krant

JOURNAL-CODE: Het Parool


                    Copyright 2013 De Persgroep Nederland BV
                              All Rights Reserved

                              49 of 100 DOCUMENTS



                               Leeuwarder Courant

                           24 oktober 2013 donderdag
                                  Editie Noord

Piet voor zwarten ultiem rolmodel

BYLINE: ROELAND SPREY REDACTEUR LC

SECTION: Podium; Blz. 24

LENGTH: 740 woorden


dagstelling

Volgens de Verenigde Naties voert Zwarte Piet ons terug naar het
slavernijverleden. Wat zullen we nu beleven? Piet is juist het beste rolmodel
dat zwarten zich kunnen wensen.

Zwarte Piet is de verpersoonlijking van een racistisch volksfeest dat Nederland
terugwerpt in de tijd van de slavernij. Zo luidt in het kort het betoog van
Verene Shepherd, voorzitter van de mensenrechtencommissie van de Verenigde
Naties. Het sinterklaasfeest moet zo snel mogelijk worden afgeschaft, zo betoogt
de diplomate uit Jamaica.

Het VN-onderzoek naar Zwarte Piet is nog niet afgerond, maar Shepherd heeft haar
oordeel al klaar. ,,Alhoewel we als werkgroep verplicht zijn nog verder
onderzoek te doen, zou ik, als ik als donker persoon in Nederland woonde,
aanstoot nemen aan dit feest."

Shepherd en andere VN-onderzoekers willen binnenkort een bezoek brengen aan
Nederland om met eigen ogen te aanschouwen hoe hier het sinterklaasfeest wordt
gevierd. Wat ons te wachten staat als de VN het oordeel van de
mensenrechtencommissie overneemt, is niet duidelijk, maar vast staat dat we de
dames en heren diplomaten dan een aantal zaken goed duidelijk zullen moeten
maken.

Zwarte Piet, zo redeneert Shepherd, bevestigt allerlei vooroordelen die blanken
zouden koesteren over hun negroïde medemensen. ,,Wij gaan ook niet de straat op
en zeggen: dit is hoe alle blanke mensen er uitzien of dat is hoe alle blanke
mensen er uitzien. Dat doen wij niet'', aldus Shepherd.

Kijk, en daar maakt de Jamaicaanse diplomate een kapitale denkfout. Ze scheert
alle Zwarte Pieten over één kam, en geeft daarmee blijk van haar absolute
onwetendheid over de hele sinterklaastraditie.

Wie ook maar enigszins vertrouwd is met het goedheiligmangebeuren, weet dat
Zwarte Piet niet voor één gat te vangen is. Er zijn pakjespieten, klimpieten,
slimme pieten, domme pieten, paardenpieten, muziekpieten, pepernotenpieten en
dichtpieten. Daarmee is Zwarte Piet net zo divers als de Nederlander, en
absoluut geen stereotiep figuur.

Maar goed, Shepherd en haar geestverwanten gaan gemakshalve dus blijkbaar wel
uit van een Zwarte Piet die allerlei vooroordelen over zwarten zou bevestigen.
Daarbij laten ze zich echter vooral in hun eigen kaart kijken, want wie Zwarte
Piet een beetje kent, zal moeten toegeven dat de knecht van Sinterklaas een
toonbeeld van positivisme is.

Er is nauwelijks iemand te bedenken die positiever in het leven staat dan Zwarte
Piet. Zonder aanzien des persoons gunt hij altijd iedereen een kwinkslag, een
aai over de bol, een vriendschappelijk knijpje in de wang of in ieder geval een
brede glimlach. Wie zou zo niet door het leven willen gaan?

Behalve door zijn innemende inborst munt Zwarte Piet ook uit door een andere
karaktertrek die steeds meer Nederlanders, gezien de grote

Je zult niet gauw een inspirerender kameraad treffen dan Zwarte Piet

populariteit van sportscholen en andere fitnessinstituten, nastrevenswaardig
achten. Geen schoorsteen of scheepsmast is hem immers te hoog, en hij verplaatst
zich liefst dartelend en buitelend over straten of daken.

En dan de levenshouding van Zwarte Piet; wie kent iemand die vrijgeviger is?
Steeds weer diept Zwarte Piet presentjes op uit zijn jute zak, waarvan de bodem
nooit in zicht lijkt te komen. Bovendien mag tegenwoordig iedereen zich
verzekerd weten van een cadeautje; het motto 'wie zoet is krijgt lekkers, wie
stout is de roe' is al lang naar de mottenballen verbannen.

En laten we ook de creativiteit van Zwarte Piet niet uitvlakken. Hij hult zich
steevast in de kleurigste uitdossingen, uit zich liefst in dichtvorm en staat
alom bekend om zijn muzikaliteit en expressiviteit; eenvormigheid en
kleurloosheid zijn hem volkomen vreemd.

Wat ook niet onvermeld mag blijven, is Piets positie ten opzichte van
autoriteiten, iets waar veel Nederlanders jaloers op zullen zijn. Weliswaar kent
Zwarte Piet zijn plaats als hulpje van de Sint, maar tegelijkertijd ondergraaft
hij de autoriteit van de goedheiligman door daar voortdurend grappend en
grollend de draak mee te steken.

Kinderen zullen niet gauw een inspirerender kameraad treffen dan Zwarte Piet,
dus wat is het toch dat mensen als Shepherd ertoe brengt om Nederlanders in de
schoenen te schuiven dat ze allerlei vooroordelen ten opzichte van zwarten
bevestigen en koesteren? Zijn ze soms bang dat Zwarte Piet de uitzondering is
die een ongeschreven regel bevestigt?

Reageren op het nieuws? ingezonden@lc.nl of www.lc.nl

LOAD-DATE: 24 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: LC


       Copyright 2013 Noordelijke Dagblad Combinatie / Leeuwarder Courant
                              All Rights Reserved

                              50 of 100 DOCUMENTS



                                Limburgs Dagblad

                           24 oktober 2013 donderdag

`Andere knecht maakt kind niet uit'

BYLINE: ;door Patrick Wiercx

SECTION: Blz. 6

LENGTH: 312 woorden


NIJMEGEN  Wat ook het toekomstige lot van Zwarte Piet mag zijn, voor jonge
kinderen maakt dat op termijn niet zoveel uit, is de veronderstelling van
professor Marianne Riksen-Walraven.  Kinderen zijn heel flexibel wat dat
betreft.

Riksen-Walraven is als hoogleraar ontwikkelingspsychologie verbonden aan de
Radboud Universiteit in Nijmegen. Persoonlijk zou ze het afschaffen van de
figuur Zwarte Piet jammer vinden.  Hij maakt het sinterklaasfeest leuker en
interessanter.

Ze wijst erop dat de pieten tijdens de intocht het aanspreekpunt zijn. Terwijl
de Sint in de menigte soms wat moeilijk bereikbaar is, is er altijd wel een
Zwarte Piet in de buurt.

Maar mocht de samenleving de assistent van de Sint straks een andere rol
opdringen, dan zitten kinderen daar niet mee, aldus de hoogleraar.  Kinderen
gaan niet anders tegen piet aankijken. Ik zou aan zijn pak niet te veel
veranderen, zeker niet in één keer. Als een kind Zwarte Piet wil spelen, wil hij
een muts op en zo'n pak aan.

En dan ís hij Zwarte Piet.

Riksen-Walraven geeft aan dat er in Amsterdam eerder een discussie is geweest om
de mijter van de Sint van het kruis te ontdoen.

Niet-christenen namen daar aanstoot aan.  Je merkt op zo'n moment dat het de
volwassenen zijn die dat roepen, die zitten ermee.

Volgens haar is de rol van Zwarte Piet door de tijd heen al veranderd.  Er is
een tijd geweest dat piet een bangmaker was, met een zak en een roe. Dat is
voorbij.

De hoogleraar pleit ervoor de rol van de knecht geleidelijk te veranderen.  Piet
hoeft niet zwart te zijn.We hoeven hem toch geen Zwarte Piet te noemen? Alleen
Piet is toch een mooie Nederlandse naam? De pijn bij verandering zit bij ouders
en grootouders. Dat piet een andere rol krijgt, is iets dat moet groeien, maar
dat duurt generaties.

Dat piet een andere rol moet krijgen, is iets dat moet groeien. Hoogleraar
Marianne Riksen

LOAD-DATE: 24 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: MGL-Limburgs_Dagblad


             Copyright 2013 Media Groep Limburg / Limburgs Dagblad
                              All Rights Reserved

                              51 of 100 DOCUMENTS



                                    NRC.NEXT

                           24 oktober 2013 donderdag

Acht misvattingen

BYLINE: Margriet Oostveen

SECTION: denken

LENGTH: 527 woorden


1Ze vindt dit leuk.

Integendeel. Geen onderwerp zo dodelijk voor je imago.

2De Zwarte Pietdiscussie gaat over Zwarte Piet. Zie verzuchtingen als 'Gaat het
nu nóg over Zwarte Piet? Lekker belangrijk!'. Of geestigheden als 'En blanke vla
dan?'. Maar deze discussie gaat niet over Zwarte Piet. Wel over de vraag hoelang
we nog naar Nederlands gebruik mensen weglachen of afblaffen die niet bereid of
in staat zijn zich volledig aan onze gewoontes aan te passen. Over ons vermogen
een moderne, open samenleving te zijn en over verdraagzaamheid, net nu de
Europese Commissie tegen Racisme en Intolerantie de situatie hier niet
rooskleurig inschat. Dus daar gaan we weer.

3Maar we hebben deze Zwarte Pietdiscussie al vaak genoeg gehad. Kennelijk toch
niet op een manier die iets oplost. Zie 2.

4Ze willen Zwarte Piet afschaffen! Zelf zou ik hem graag houden, zij het wat
minder zwart. En 'ze' willen vooral erkenning. Dit gaat over luisteren. En zo
nodig een compromis zoeken. Wat leren we kinderen bij onenigheid te doen?
Precies.

5De historische oorsprong is relevant. De één toont het zestiende-eeuws 'Portret
van een Afrikaanse man' als bewijs dat de eerste Zwarte Piet een ridder was
(Rijksmuseum-directeur Wim Pijbes in nrc.next). De ander noemt een
zeventiende-eeuws groepsportret met slaaf 'in feite' de voorloper van Zwarte
Piet (kunsthistoricus Elmer Kolfin in de Volkskrant). Maar dit gaat allang niet
meer over de vraag of Zwarte Piet racistisch ís, maar hoe racistisch Zwarte Piet
door anderen wordt gevonden. Hoor maar hoe Verene Shepherd pijnlijk voor haar
beurt sprak namens de VN-commissie die Zwarte Piet onderzoekt: ,,Als zwart
persoon zou ik bezwaar maken. Maar als lid van de commissie ben ik verplicht
verder onderzoek te doen." Je kunt dat niet leuk vinden, maar die denkwijze is
in het grootste deel van de wereld nu realiteit.

6Dan kunnen we overal wel een punt van maken. Washington ruziet al jaren met
'native Americans' over de naam van de plaatselijke footballclub: de Redskins.
Maar vorige week pleitte zelfs de zeer rechtse columnist Charles Krauthammer in
The Washington Post vóór afschaffing. Wanneer betekenissen veranderen, schrijft
hij, dan komt er een moment om je daarbij neer te leggen. Zolang de betekenis
van blanke vla niet verandert (zie 2), maken we daar dus geen punt van.

7Ik wil geen rassenonderscheid zien, dus ik zie geen racisme.

Al noem je jezelf nog zo chique een 'raciaal scepticus': iedereen maakt
onderscheid. Maar alleen wie buiten het comfort van zijn eigen enclave durft te
treden, ontdekt dit.

8Het Sinterklaasjournaal kan Zwarte Piet niet zomaar veranderen. Dat zegt de
verantwoordelijke NTR, maar dat is laf. De NTR zweepte de Sinterklaasgekte zelf
op. Dankzij het Sinterklaasjournaal kunnen ouders hun Sinterklaasfeest al jaren
nauwelijks nog rustig en naar eigen inzicht opbouwen, en dat vindt iedereen
prima. Het Sinterklaasjournaal is de enige plek waar Piet kan veranderen op een
manier die leuk is voor iedereen. Eigen schuld. En alle kans om een begin te
maken bij het live-verslag van de intocht.

Dit gaat niet meer over de vraag of Zwarte Piet racistisch ís, maar hoe
racistisch hij wordt gevonden

LOAD-DATE: 23 October 2013

LANGUAGE: DUTCH; NEDERLANDS

GRAPHIC: Oostveen, Margriet 04
* Vervangende titel / Replacement title

PUBLICATION-TYPE: Krant

JOURNAL-CODE: nrc.next


                         Copyright 2013 NRC Media B.V.
                              All Rights Reserved

                              52 of 100 DOCUMENTS



                                     Trouw

                           24 oktober 2013 donderdag

Kregen we de zwartepiet van Zwarte Piet?

SECTION: Vandaag; Blz. 2

LENGTH: 262 woorden


tdb@taalbank.nl

taal Ton den Boon

Zwarte Piet, wie kent hem ondertussen niet, deze zwarte, soms ook wel bruine
medewerker van Sinterklaas. Rond 1850, toen deze figuur zijn entree maakte in de
Sinterklaastraditie, verwees de naam 'Zwarte Piet' naar één enkele persoon, maar
in de loop van de 20e eeuw kreeg Sint steeds meer knechten, die stuk voor stuk
Zwarte Piet bleken te heten. Binnen de hofhouding van Sinterklaas is Zwarte Piet
dan ook bepaald geen onderscheidende naam. Het is bovendien een eigennaam die
opvallend vaak in het meervoud wordt gebruikt en zich soms gedraagt als
soortnaam: ' Zwarte Piet' wordt gemakkelijk met een lidwoord gecombineerd en het
klinkt niet onnatuurlijk 'de Zwarte Piet' te typeren door middel van een
bijvoeglijk naamwoord: 'de sullige, de grappige Zwarte Piet'. 'Zwarte Piet' kan
zelfs worden gecombineerd met een kleurnaam. Zo was er de afgelopen jaren in de
media al eens sprake van groene en blauwe Zwarte Pieten, waarbij die kleuren
niet verwezen naar het pietenpak, maar naar de kleur waarin hun gezichten waren
geschminkt.

Ver voordat Zwarte Piet Sints metgezel werd, was 'Zwarte Piet' een van de vele
bijnamen van de duivel. Bovendien was 'Zwarte Piet' (tegenwoordig gespeld als
zwartepiet) de bijnaam van schoppenboer en was zwartepieten de naam van een
kaartspel waarin de speler die de zwartepiet trok de verliezer was. Het is dat
kaartspel waaraan we uitdrukkingen als iemand de zwartepiet toespelen (iemand
als zondebok aanwijzen of de schuld geven) en de zwartepiet (toegespeeld)
krijgen (de schuld krijgen) te danken hebben.

LOAD-DATE: 23 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Trouw


                    Copyright 2013 De Persgroep Nederland BV
                              All Rights Reserved

                              53 of 100 DOCUMENTS



                             AD/Rotterdams Dagblad

                            23 oktober 2013 woensdag

Waarom achterom kijken naar slavernij?

SECTION: Service; Blz. 24

LENGTH: 312 woorden


Zwarte Piet

Waarom achterom kijken naar slavernij?

Zwarte Piet (Brieven 21-10). Ik ben moeder van twee bruine kinderen uit mijn
huwelijk met een Afrikaanse diplomaat. Zij kregen hier vaak opmerkingen over hun
kleur. Gelukkig hebben mijn kinderen altijd vooruitgekeken en nooit achterom
naar de periode van slavernij. En waarom achteromkijken? Er zijn vele prachtige
zwarte mensen en Afrika heeft de toekomst. Daarbij is Zwarte Piet een vip.
Zonder hem geen sinterklaasfeest.

R.W. Donkersloot-van der Werf,

Vlaardingen.

Zwarte Piet II

Doorontwikkelde Piet

laat ons inschikken

Zwarte Piet heeft zich de afgelopen jaren ontwikkeld van boeman met de roe tot
een vrolijke, kindvriendelijke verschijning. Het zou mij niets verbazen als een
wetenschappelijk onderzoeker tot de slotconclusie komt dat Zwarte Piet een
belangrijke bijdrage heeft geleverd aan de acceptatie van donkergekleurde
medemensen in ons land.

Kaspar van der Werf, Den Haag.

Zwarte Piet III

In Paramaribo is het stil

In Paramaribo viert men Sinterklaas met Zwarte Pieten en hoor je er niemand
over. Waar maakt men zich druk over? De VN moeten zich er niet mee bemoeien. Hoe
meer aandacht van de media, des te meer het wordt opgeblazen.

Enny Smit-de Wolf, Purmerend.

Zwarte Piet IV

Stouterdjes in de zak

bezorgen de pakjes

Als Sint van stoute kinderen hoorde, kregen zij geen suikergoed en marsepein
maar met de roe. Echt stoute kinderen werden in de zak mee naar Spanje genomen
en moesten als straf cadeaus voor lieve kinderen via de schoorsteen in hun
schoentje stoppen. Aangezien er toen met hout en steenkool werd gestookt, werden
deze kinderen zwart bij hun werk. Daarom zongen wij ons schor en waren we 's
ochtends dolgelukkig met een kikker van marsepein. De discussie over een witte
baas en zwarte knecht gaat mank, omdat Pieten stoute kinderen zijn geweest.

Karel van der Hoek, Maassluis.

Zwarte Piet V

LOAD-DATE: 22 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADRD


                    Copyright 2013 De Persgroep Nederland BV
                              All Rights Reserved

                              54 of 100 DOCUMENTS



                       Algemeen Nederlands Persbureau ANP

                       October 23, 2013 Wednesday 9:44 PM

Massale steunbetuiging voor Zwarte Piet

BYLINE: CHRIS BAKKER

SECTION: BINNENLAND

LENGTH: 404 words


ZWARTE PIET

S a m e n v a t t i n g

RIJSWIJK (ANP) - Zwarte Piet blijkt nog altijd ongekend populair in Nederland.
Honderdduizenden mensen vinden dat het hulpje van Sinterklaas nooit van het
toneel mag verdwijnen.

Bijna 1,5 miljoen mensen hebben sinds dinsdagmiddag een 'Pietitie' van die
strekking op Facebook gesteund. Twee reclamemakers begonnen deze actie na alle
ophef over het vermeende racisme achter het fenomeen Zwarte Piet. Ze willen zo
veel mogelijk 'likes' verzamelen

,,voor we te laat zijn''. Daar wordt massaal gehoor aan gegeven. Volgens
statistiekbureau Fanrise was de Facebookpagina woensdagmiddag de meest gelikete
pagina als het gaat om likes afkomstig uit Nederland.

De discussie over Zwarte Piet laaide vorige week verder op toen bleek dat de
Verenigde Naties onderzoek doen naar de vraag of de zwart geschminkte knecht van
de sint racistisch is. Vier VN-rapporteurs over culturele minderheden en racisme
hebben Nederland opheldering gevraagd over de viering van het sinterklaasfeest,
nadat ze klachten hadden ontvangen over het stereotiepe karakter van Zwarte Piet
.

Het hoofd van de VN-werkgroep die het onderzoek doet, Verene Shepherd, zei
dinsdag al dat Nederland het sinterklaasfeest moet afschaffen. Ze begrijpt niet
waarom Nederlanders niet inzien dat

,,dit een terugkeer naar de slavernij'' is. De uitlatingen van Shepherd op
televisie leidden opnieuw tot veel beroering.

Een 16-jarig meisje uit Den Haag besloot daarop in de bres springen voor Zwarte
Piet. Ze heeft via Facebook een oproep gedaan om zaterdagmiddag naar het
Malieveld in Den Haag te komen voor een demonstratie tegen de Verenigde Naties
en voor behoud van Zwarte Piet. ,,Zwarte Piet is geen racisme en moet
blijven!'', aldus initiatiefneemster Mandy Roos.

De ophef over Zwarte Piet, die ook in buitenlandse media aandacht krijgt, heeft
voor sommigen onverwachte gevolgen. Een stichting in Groningen die zich inzet
voor minima, wilde gekleurde pieten laten opdraven bij de komende viering van
het sinterklaasfeest. De actie was ludiek bedoeld, maar de organisatie ziet
ervan af nu ze negatieve e-mails en zelfs doodsbedreigingen via de telefoon
heeft binnengekregen.

Wie ondertussen meer wil weten over de afschaffing van de slavernij, 150 jaar
geleden, kan vanaf 1 november terecht in het Tropenmuseum in Amsterdam. Het
museum mengt zich niet zelf in de discussie, maar wil met de tentoonstelling
Zwart & Wit daarvoor wel een podium bieden.

LOAD-DATE: October 24, 2013

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2013 Algemeen Nederlands Persbureau ANP
                              All Rights Reserved

                              55 of 100 DOCUMENTS



                       Algemeen Nederlands Persbureau ANP

                       October 23, 2013 Wednesday 7:14 PM

Demonstratie voor behoud van Zwarte Piet (2)

BYLINE: CHRIS BAKKER

SECTION: BINNENLAND

LENGTH: 208 words


ZWARTE PIET

N i e u w bericht, meer informatie

DEN HAAG (ANP) - Op het Malieveld in Den Haag vindt zaterdag een demonstratie
plaats voor behoud van Zwarte Piet en tegen de Verenigde Naties. De 16-jarige
Mandy Roos uit Den Haag heeft via Facebook een oproep gedaan om aan de betoging
mee te doen, het liefst verkleed als Zwarte Piet.

Den Haag heeft toestemming voor de demonstratie gegeven, zei een woordvoerster
van de gemeente woensdag. De bijeenkomst begint naar verwachting rond 13.00 uur.
,,Ik hoop dat de VN inzien dat Zwarte Piet toch iets meer betekent voor ons dan
dat ze denken'', zei Roos tegen de regionale zender Omroep West.

De VN doen onderzoek naar de vraag of Zwarte Piet racistisch is. Het hoofd van
de VN-werkgroep die hiermee bezig is, Verene Shepherd, zei dinsdag al dat
Nederland het sinterklaasfeest moet afschaffen. Ze begrijpt niet waarom
Nederlanders niet inzien dat

,,dit een terugkeer naar de slavernij'' is. Over het vermeende racisme achter
het fenomeen Zwarte Piet ontstond in de afgelopen dagen veel ophef.

,,Zwarte Piet is geen racisme en moet blijven!'', aldus Roos, die het initiatief
voor de demonstratie heeft genomen. Volgens haar komen er ook mensen met een
instrument zodat ze sinterklaasliedjes kunnen spelen en zingen.

LOAD-DATE: October 24, 2013

LANGUAGE: DUTCH; NEDERLANDS

PUBLICATION-TYPE: Persbureau


               Copyright  2013 Algemeen Nederlands Persbureau ANP
                              All Rights Reserved

                              56 of 100 DOCUMENTS



                              Dagblad De Limburger

                           October 23, 2013 Wednesday
                                  HLN1 Edition

Nu wankelt Piet pas echt

BYLINE: door Bram van der Heijden en Roel Ophelders

SECTION: Blz. 2

LENGTH: 817 words


Nederland staat op zijn achterste poten nu het fenomeen Zwarte Piet heviger ter
discussie staat dan ooit tevoren.

De knecht van de Sint is een symbool van racisme, oordelen de Verenigde Naties.
Hoeveel stormen kan Piet nog doorstaan?

Wat is de oorsprong van de discussie rond Zwarte Piet?

Al in de jaren zestig werden vraagtekens geplaatst bij de knecht van de Sint,
maar van serieus protest is geen sprake. Dat wil nog niet zeggen dat Zwarte Piet
na die tijd niet is veranderd.Want de boeman die al zwaaiend met de roe met
lijfstraffen dreigde, transformeerde geleidelijk in een ongevaarlijke helper
zonder kapsones. Een beeld dat de zwarte gemeenschap nog immer niet zint, en in
de jaren tachtig klinken voor het eerst hardop bezwaren uit die hoek. Sindsdien
laait de discussie om de paar jaar weer op.

Bij de nationale intocht, vorig jaar in Roermond, werd de Sint zelfs beveiligd
door enkele als Piet verklede agenten, uit vrees voor acties.

Wat zijn de argumenten?

Het voornaamste argument is dat Zwarte Piet een icoon van de slavernij zou zijn,
één van de visies over de oorsprong van de zwarte kleur.

De andere is dat dit door het roet van de schoorsteen komt, maar eerlijk is
eerlijk, die theorie verklaart niet overtuigend hoe Piet vervolgens aan zwart
krulhaar en grote lippen is gekomen. Die 'karikatuur', in combinatie met een
blanke bovengeschikte, refereert aan slavernij en is kwetsend voor eenieder met
een donkere huidskleur, beweert een groepje activisten.

Welke successen hebben de Zwarte Piet-critici al op hun naam staan?

Het meest in het oog springt de nationale intocht van 2006, toen de tv-kijkers
geen zwarte, maar gekleurde pieten op het dek zagen.

Volgens de officiële lezing van de publieke omroep was dit omdat de stoomboot
'door een regenboog was gevaren', maar iedereen voelde aan dat dit een verhulde
stap richting consensus was. Nou, dat heeft de NPS geweten. Een rel was geboren
en de omroep ontving zelfs bedreigingen.

De gekleurde pieten waren geen blijvertje.

Waarom is de discussie over Zwarte Piet juist nu weer opgelaaid?

De controverse keerde de afgelopen drie decennia om de paar jaar wel een keer
terug, en de laatste jaren lijkt het haast vaste prik. Zoals eerder is Amsterdam
weer het epicentrum, nu er bezwaarschriften bij de gemeente zijn ingediend tegen
de intocht van Sinterklaas.Waarom bemoeien de Verenigde Naties zich er ineens
mee?

Eerder dit jaar schreef de mensenrechtenraad van de VN een brief aan de
Nederlandse regering waarin hij stelt klachten te hebben gehad over het fenomeen
Zwarte Piet. De knecht van de Sint staat symbool voor de onderdrukking van
negroïde mensen en racisme, aldus de VN. Feitelijk was de brief van
VN-rapporteur Verene Shepherd een waarschuwing aan de Nederlandse overheid om de
traditie niet aan te melden voor een plekje op de UNESCO-lijst voor immaterieel
cultureel erfgoed. Nederland ontkent overigens in een antwoordbrief dat het met
dat idee speelt.

En nu?

Lijken we verzekerd van wekenlang gekrakeel. Over Zwarte Piet, en over
buitenlandse bemoeienis met 'onze' tradities. Een Kamerdelegatie wil
opheldering. Hef de Verenigde Naties maar op, twitterde GeertWilders al. Op
internet is de bom sowieso gebarsten, met handen- af-van-Zwarte-Piet als
voornaamste boodschap op de sociale media. Of dat uitsluit dat organisatoren van
intochten een minder stereotype piet inzetten lijkt twijfelachtig, want de
geesten lijken langzaam rijp voor een klein stapje in die richting. En zo niet,
dan begint de discussie ongetwijfeld volgend jaar rond deze tijd weer opnieuw.

KRITIEK VAN DE VN

De VN schreef eerder dit jaar in een brief aan de Nederlandse regering dat ze
klachten had gekregen over de sinterklaastraditie en de rol van Zwarte Piet.

De knecht van de goedheiligman zou symbool staan voor racisme en onderdrukking
van mensen van Afrikaanse afkomst.

Een ander verwijt was dat de Nederlandse overheid te weinig zou doen met de
klachten over Zwarte Piet.

Het symbool Zwarte Piet zou de mensenrechten kunnen schaden.

Hoofdpiet: iets minder zwart kan prima

Piet steeds minder zwart en minder knecht maken: dat kan prima. Daar moeten we
maar mee doorgaan. Het zou de regering een voorwerp van aanhoudende zorg moeten
zijn.

En de regering, als het om Sint en Piet gaat, dat zijn wij zelf."

Cabaretier Erik van Muiswinkel, Hoofdpiet tijdens de landelijke tv-intocht, in
een eerdere column

TWEETS

juliaa. ?@xXxJuliaB 1h Zwarte piet maakt juist kinderen blij, waarom racisme of
discriminatie? #grrrr #zwartepietenmoetenblijven Laurens ?@Djlaurens 3h Ik ben
vanaf nu tegen het Suikerfeest!!!

Dit is discriminerend voor mensen met diabetes!! #zwartepietenmoetenblijven
kelly. ' ?@kellyhermansx2m Hoe willen ze dan kleine kinderen uitleggen dat
zwarte pieten ineens wit worden.... #zwartepietenmoetenblijven" Benthe?
?@BentheTM 4m RT @luuk_melgers: Als we toch bezig zijn! Rendieren die de
kerstman trekken is dierenmishandeling #zwartepietenmoetenblijven

LOAD-DATE: October 23, 2013

LANGUAGE: DUTCH; NEDERLANDS

PUBLICATION-TYPE: Krant


           Copyright 2013 Media Groep Limburg / Dagblad De Limburger
                              All Rights Reserved

                              57 of 100 DOCUMENTS



                         De Stentor / Dagblad Flevoland

                            23 oktober 2013 woensdag
                               Dagblad Flevoland

Sinterklaas-autoriteit Meine Boonstra koestert Zwarte Piet

SECTION: IJSSELDELTA3

LENGTH: 422 woorden



vervolg van pagina 21
 ZWOLLE -   Bovendien is Meine Boonstra lid van het eerste uur van het
gezaghebbende Sint Nicolaas Genootschap en heeft hij in Bari gezien hoe heilige
olie uit de beenderen van de vroegere bisschop vloeide. Kortom: het is met enig
gezag, als Boonstra spreekt over de status van Zwarte Piet. "Ik moet er niet aan
denken dat Zwarte Piet verdwijnt. Dat gezeur over slavernij is je reinste onzin.
De figuur van Zwarte Piet is ontstaan doordat Sinterklaas een Moorse slaaf
vrijkocht en hem in dienst nam als hulp. Sinterklaas wordt nu verweten dat hij
de slavernij in stand houdt, maar hij heeft zich er juist tegen verzet!" Hij had
niet de indruk dat hij met dat standpunt een politiek-correct mijnenveld betrad,
zegt de parttime-Sinterklaas. "Ze proberen het neer te zetten alsof het iets van
blank tegen zwart is, maar ik heb nog nooit van een allochtone klant gehoord dat
hij moeite heeft met Zwarte Piet. Gisteren was hier een Surinaamse man in de
winkel. Wat vind jij nou van die discussie over Zwarte Piet, vroeg ik hem. 'De
grootst mogelijke onzin', zei hij."


 Zo denken vrijwel alle autochtonen én allochtonen erover, weet hij. "Uit een
enquête blijkt dat 96 procent van de Nederlanders Zwarte Piet niet wil
inleveren. Dan moeten we er niet eens over praten." Het waait wel over, verwacht
hij. "Zoals elk jaar. Dat het nu zoveel langer duurt heeft er volgens mij mee te
maken dat de mensen moe zijn van het nieuws uit Syrië en over de economie."
 Het Sinterklaasfeest heeft zijn scherpe randjes volgens Boonstra allang
verloren. "Piet sprak lange tijd met een Surinaams accent.Dat kon echt niet, ik
ben blij dat niemand dat nog doet. De roe wordt niet meer gebruikt en er
verdwijnt niemand meer in de zak. En Zwarte Piet is tegenwoordig bruin."
 Met hun verzet tegen Zwarte Piet bereiken Quincy Gario en zijn medestanders het
tegendeel, voorspelt Boonstra. "Ik denk dat het dit jaar nog drukker gaat worden
bij de intochten. En dat Zwarte Piet alleen maar populairder wordt bij kinderen
en hun ouders." Mocht de Zwolse gemeenteraad afdwingen dat bij de intocht van
Sinterklaas enkel Groene en Blauwe Pieten worden ingezet, zou Boonstra dan nog
de stads-Sinterklaas willen zijn? "Tjeetje, dat is een rotvraag... Mijn eerste
gedachte is: dan stop ik ermee, want dan is de traditie doodgemaakt. Nee, weet
je wat ik zou doen? Ik zou een stel Zwarte Pieten inhuren en zelf een optocht
regelen. Maar die discussie speelt inZwolle helemaal niet, ik heb nooit gehoord
dat iemand hier moeite heeft met Zwarte Piet."

LOAD-DATE: 23 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: STDF


                     Copyright 2013 Wegener NieuwsMedia BV
                              All Rights Reserved

                              58 of 100 DOCUMENTS



                               Leeuwarder Courant

                            23 oktober 2013 woensdag
                                  Editie Zuid

VN: Zwarte Piet uit slavernijtijd

BYLINE: VAN ONZE BINNENLANDREDACTIE

SECTION: In het Nieuws; Blz. 4

LENGTH: 378 woorden


NEW YORK/DEN HAAG -Zwarte Piet voert Nederland terug naar de tijd van de
slavernij. Met die opmerking heeft Verene Shepherd het sinterklaasdebat op
scherp gesteld.

Shepherd is voorzitter van de mensenrechtencommissie van de Verenigde Naties die
moet onderzoeken of Nederland zich schuldig maakt aan racisme met de figuur van
Zwarte Piet. Vooruitlopend op dat onderzoek riep ze premier Mark Rutte alvast op
een eind te maken aan de sinterklaasviering in Nederland.

De oproep leidt tot onrust bij leden van de Tweede Kamer. Toevallig was een
delegatie kamerleden net op bezoek bij de VN in New York. Madeleine van
Toorenburg (CDA) verklaarde een gesprek te willen voeren met Shepherd. Van
Toorenburg wil opheldering over Shepherds standpunt, dat ze een beetje bizar
noemt. Ook wil ze Shepherd, afkomstig uit Jamaica, uitleggen wat de
sinterklaastraditie inhoudt. Via Twitter bepleit PVVleider Geert Wilders
afschaffing vandeVN.

Dit jaar laaide in Nederland opnieuw de discussie op over Zwarte Piet. Deze keer
kreeg die een wat grimmig karakter, vooral door de irritatie bij mensen die de
sinterklaastraditie willen houden zoals die is. Shepherd zegt evenwel klachten
uit Nederland te hebben gekregen van mensen die zich ergeren aan het stereotiepe
beeld van Zwarte Piet.

Shepherd noemt de figuur van Zwarte Piet beledigend. ,,Mijn persoonlijke mening
is, dat dit in de 21ste eeuw niet zou mogen gebeuren. Wij gaan ook niet de
straat op en zeggen; dit is hoe alle blanke mensen eruit zien of dat is hoe alle
blanke mensen eruit zien. Wij doen dat niet!''

Shepherd meent dat Rutte de macht heeft om in te grijpen en een eind te maken
aan Zwarte Piet. De premier liet eerder weten niets te kunnen doen. ,,Zwarte
Piet is nu eenmaal zwart, daar kan ik niets aan veranderen.''

Shepherds uitspraken maakten dinsdag veel tongen los. Op sociale media
ontstonden spontane acties. De petie Pietitie roept op om de sinterklaastraditie
niet te laten verdwijnen. In korte tijd steunden een kwart miljoen
sympathisanten die.

Cabaretier Jochem Myjer opende de discussie over ,,die arme rendieren die de
slee van de kerstman door de lucht trekken.'' Een kwestie van
dierenmishandeling, aldus Myjer. In nog geen drie uur tijd gaven bijna 59.000
Facebookers aan zijn actie leuk te vinden.

LOAD-DATE: 23 October 2013

LANGUAGE: DUTCH; NEDERLANDS

GRAPHIC: Poppen van Sinterklaas en Zwarte Piet in het Sinterklaasmuseum in
Zwolle.
FOTO ANP/LEX VAN LIESHOUT

PUBLICATION-TYPE: Krant

JOURNAL-CODE: LC


       Copyright 2013 Noordelijke Dagblad Combinatie / Leeuwarder Courant
                              All Rights Reserved

                              59 of 100 DOCUMENTS



                               Leeuwarder Courant

                            23 oktober 2013 woensdag
                                  Editie Zuid

Zwarte Piet (6)

SECTION: Podium; Blz. 18

LENGTH: 226 woorden


Zwarte Piet (Peter) komt ook voor in Duitsland en Zwitserland. Niet vreemd dat
de Pieten zich manifesteerden in de tijd dat de schoorstenen waren geveegd en de
schoorsteenvegers hun kleine knechten de vrije teugel lieten. Kinderarbeid was
in vroegere tijden niet ongewoon. Deze door hun werk veelal met roet besmeurde
jongens, waren door hun werk goed thuis op daken en behendig genoeg om in de
toen grotere schoorstenen te Dan zien wij een goedheiligman die een onmiskenbare
voorkeur heeft voor zwart personeel. Als dat geen overduidelijk geval van
positieve discriminatie is, dan weet ik het niet meer. Je kunt dus met recht
stellen dat dit kinderfeest discriminerend is, alleen dan niet ten aanzien van
zwarten, maar juist ten aanzien van blanken.

Bert Brouwer. Sneek Zwarte Piet en Sinterklaas zijn heden ten dage gewoon
verworden tot vrolijke sprookjesachtige figuren zonder enige achterliggende
gedachte. Makkers, staakt alstublieft uw wild geraas.

M. Diender. Leeuwarden kruipen. Andere sporen uit de Europese geschiedenis (de
roede, duivelse aanduidingen etc.) werden met het Zwarte Piet-gebeuren gemengd.
Meester Schenkman mag Sint en Piet dan wellicht bijeen hebben gebracht, hij
sprokkelde in de Europese cultuurgeschiedenis. Zwarte Piet is geen kind van onze
koloniale geschiedenis.

Zwarte Piet laten wij ons niet afnemen.

R.J. Mulder. Easterein

LOAD-DATE: 23 October 2013

LANGUAGE: DUTCH; NEDERLANDS

GRAPHIC: FOTO ANP/MIRJAM FOERCH

PUBLICATION-TYPE: Krant

JOURNAL-CODE: LC


       Copyright 2013 Noordelijke Dagblad Combinatie / Leeuwarder Courant
                              All Rights Reserved

                              60 of 100 DOCUMENTS



                                     Trouw

                            23 oktober 2013 woensdag

Ook bonte piet heeft het tij tegen

BYLINE: KOOS DIJKSTERHUIS

SECTION: Duurzaamheid en Natuur; Blz. 12

LENGTH: 279 woorden


Begin september lagen er al chocoladeletters in een bekend warenhuis, ze waren
zelfs afgeprijsd. Pepernoten waren er al in augustus. Mij best, als we het
gebakkelei over Zwarte Piet voortaan uitstellen tot minimaal 11 november. Sint
Maarten komt nauwelijks meer aan bod. Terwijl we Zwarte Piet demoniseren, zetten
we onbekommerd asielzoekers het land uit. Van mij mag Zwarte Piet blijven, maar
dan wel met roe, zak en 'mee naar Spanje!'

Zwarte zaterdag, witte donderdag, zwarte kunst, witte reus, zwarte koffie, witte
wijn, zwarte bladzijde, witte motor, zwartrijden, witwassen, zwart geld, wit
brood, zwarte kousen, witte voetjes; allemaal woorden die nodig de zwartepiet
toegespeeld moeten krijgen. Enfin, qua Piet stel ik een compromis voor: een
hybride Piet, een kruising tussen een Witte en een Zwarte Piet. Liefhebbers van
raszuiverheid zullen ervan gruwen. Hoe zou zo'n kruising tussen zwart en wit
eruitzien? Een Grijze Piet? Nee, het blijkt een Bonte Piet te zijn! Met een
snavel als een feestmuts.

'Tepiet tepiet!' Bonte pieten roepen een deel van hun naam als ze ruziemaken of
vrede sluiten. Dat kunnen ze overdag doen en 's nachts, aan zee of in het
binnenland. Aan zee leven bonte pieten meer volgens een eb en vloed-ritme dan
een dag en nacht-ritme. De bonte piet heeft het tij trouwens tegen. De Waddenzee
bevat minder hapklare schelpbrokken dan voorheen. Bonte pieten zoeken hun heil
op het platteland. Als je je heil zoekt op het Nederlandse platteland, ben je er
wel heel erg aan toe! Het aantal bonte pieten daalt dan ook gestaag. Misschien
dat de goedheiligman iets voor ze kan doen.

Op naar een witte Kerst voor de bonte piet!

natuurdagboek 23 oktober 2013

LOAD-DATE: 22 October 2013

LANGUAGE: DUTCH; NEDERLANDS

GRAPHIC:                      Bonte piet Foto Jeanette Essink

PUBLICATION-TYPE: Krant

JOURNAL-CODE: Trouw


                    Copyright 2013 De Persgroep Nederland BV
                              All Rights Reserved

                              61 of 100 DOCUMENTS



                                     Trouw

                            23 oktober 2013 woensdag

Tips om Zwarte Piet versneld af te schminken

SECTION: Opinie; Blz. 21

LENGTH: 639 woorden


Communicatie-adviseur Harrie van Rooij legt uit waarom mensen zo fel reageren op
de kwestie-Zwarte Piet. En geeft tips aan wie de aftocht van deze geliefde
knecht wil versnellen.

2

Harrie van Rooij

communicatieadviseur en filosoof

Bij 'Pauw & Witteman' vertelde activist Quinsy Gario over zijn ervaringen met
Zwarte Piet. Hij had zich als Surinaamse Nederlander vaak ongemakkelijk gevoeld
in de nabijheid van de bruinzwarte, klungelachtige dienaar van de Sint die met
zijn kroeshaar en Surinaamse accent domme fratsen uithaalde. Henk Westbroek, ook
tafelgast, werd er bijna onpasselijk van. De kandidaat-burgemeester van Utrecht
reageerde met een felheid alsof Gario hem persoonlijk van banden met de Klu Klux
Clan had beticht.

Westbroek reageert zoals velen als de vraag over Zwarte Piet op tafel komt. Maar
waarom zijn de reacties zo fel? Twee verklaringen dringen zich op. Om te
beginnen hebben we in Nederland een nogal cryptische verhouding met onze
nationale identiteit. Aan de ene kant doen we graag losjes en ironisch over onze
culturele tradities. Die beleef je altijd met een knipoog. Tegelijk doen we dat
wel degelijk vol overgave.

Zwarte Piet is vermoedelijk extra dierbaar omdat in deze potsierlijke snuiter de
ironie zit ingebakken. Naast de ernstige Sinterklaas, de man met een missie, is
Piet het symbool van carnavalesk contrast. Daar zijn we oertrots op. Van alle
zelfrelativering is dan ook weinig over zodra de traditie onder druk komt te
staan door internationale of uitheemse krachten. Het is misschien een malle Piet
, het is wel ónze Piet.

De tweede verklaring gaat over racisme. De associatie van Piet met racisme
snijdt diep door onze nationale ziel. Wij zijn hier immers niet racistisch! En
dús kan onze geliefde traditie dat ook niet zijn. Zeker niet een traditie van
onschuldig kindergeluk.

Een psycholoog zou zich haasten om te verklaren dat hier een hevige vorm van
'cognitieve dissonantie' aan de gang is. Als je beschuldigd wordt van iets waar
je zo'n hevige afkeer van hebt (racisme) kun je twee dingen doen. Of je stopt
met deze bij nader inzien ongepaste praktijk. Of je verklaart het hele verhaal
tot op de bodem onzinnig. Optie twee biedt veel comfort.

Maar ondertussen lijkt het hek van de dam. De Verenigde Naties gaan onderzoek
doen naar de vraag of Zwarte Piet racistisch is (op de website van De Telegraaf
kwamen in een ochtend 1117 boze reacties op dit bericht binnen). Amsterdam
bekijkt de mogelijkheden om meer rekening te houden met inwoners die zich
gekwetst voelen. Verhalen over internationale hoon en verwondering bereiken
steeds vaker onze media.

Ook de discussie zelf brengt de aftocht van Zwarte Piet dichtbij. Hoe vaker
immers het woord 'racisme' in dezelfde zin als Zwarte Piet voorkomt - zelfs in
vulkanische ontkenning - hoe vanzelfsprekender de associatie wordt.

Nog even en we zijn gewend aan de gedachte van een niet-zwarte Piet. Vier tips
voor wie het proces van afschminken wil versnellen.

Zorg voor ontspanning in de discussie. Het kantelpunt lijkt nu wel bereikt. Maar
wie zich van racisme beschuldigd voelt, zal nog lang de hakken in het zand
houden.

Praat niet over de kleur van Piet. De zwartheid van Piet wordt schromelijk
overdreven. In de meeste oude kinderliedjes komt Zwarte Piet helemaal niet voor,
hoogstens gaat het over de 'knecht' van de Sint. Op oude televisiebeelden van
Amsterdam is de goedheiligman zelfs omringd door witte helpers.

Benadruk wat hetzelfde blijft. Heb het over de koddige eigenschappen van de
knecht, zijn humor en zijn acrobatische kunsten. Ook met de veer en de olijke
hoed is niets mis.

Zorg voor kleine stapjes. Weerstand tegen verandering neemt af als je zorgt voor
geleidelijke gewenning. Begin met een paar kleurrijke Pieten, voer hun aantal
door de jaren langzaam op. Het is eerder geprobeerd en de tijd was nog niet
rijp. Nu wel.

LOAD-DATE: 22 October 2013

LANGUAGE: DUTCH; NEDERLANDS

GRAPHIC:                      Sinterklaas en Zwarte Piet op bezoek bij een
Zeeuwse familie in klederdracht in 1935. foto Spaarnestad / Hollandse Hoogte

PUBLICATION-TYPE: Krant

JOURNAL-CODE: Trouw


                    Copyright 2013 De Persgroep Nederland BV
                              All Rights Reserved

                              62 of 100 DOCUMENTS



                                Brabants Dagblad

                            22 oktober 2013 dinsdag
             Den Bosch; Tilburg; Bommelerwaard; Land van Heusden en
            Altena; Waalwijk e.o.; Meierij; Oss e.o.; Uden / Veghel
            e.o.; ; Den Bosch Editie; Oss e.o. Editie; Waalwijk e.o.
          Editie; Bommelerwaard Editie; Meierij Editie; Tilburg Editie

Lezersbrieven - Brieven (niet langer dan 200 woorden) richten aan:
Opinieredactie Brabants Dagblad, Postbus 235, 5201 HB Den Bosch of
opinieredactie@bd.nl

SECTION: 3_ALG_OPINIE

LENGTH: 838 woorden



Zwarte Piet (1)
 In zijn reactie op de commotie rond Zwarte Piet stelt Bert van Geffen (BD 19
oktober) dat er te weinig vrouwen en wit personeel in de sint zijn
personeelsbestand zitten. In mijn vrije tijd ben ik lid van de Stichting
Centraal Sint Nicolaas Comité Tilburg. Binnen onze stichting wemelt het
letterlijk van de vrouwen, om maar niet te spreken van de mensen die wij witte
vrijwilligers noemen. We hebben zelfs gekleurde mensen die witte vrijwilliger
zijn. Iedereen die een negatief gevoel heeft bij het woord Zwarte Piet zou eens
bij onze organisatie moeten komen kijken, om te zien en beleven dat er niets
discriminerends aan is. Laat gewoon Zwarte Piet met rust en laat het
sinterklaasfeest wat het is; een prachtig feest voor jong en oud, gekleurd of
blank maakt niets uit.


 John Robben
 Tilburg
 Zwarte Piet (2)
 Heeft de VN geen grotere brandhaarden in de wereld te blussen dan de gemoederen
van een paar gefrustreerde burgers in ons land tot bedaren te brengen? Een
eeuwenoud cultuurfeest om zeep geholpen omdat zijn knechten Zwarte Piet genoemd
worden? Nog even en de wasmiddelenindustrie wordt beschuldigd van apartheid,
omdat zij zeggen dat je het witgoed van het bont en het zwart moet scheiden.
 Wat wordt het volgende na de jodenkoeken, de negerzoenen, de blanke vla en de
salmiak? Zoals bij deze producten de waardering moet gaan om de smaak, zou het
sinterklaasfeest moeten draaien om de waarden goedheid, gulheid en deugd. Laten
we dit feest bekijken met een gekleurde pet op: als een vrolijk feest voor
kinderen, met pakjes en snoepjes in alle kleuren.  Ik heb maar één wens op mijn
verlanglijstje: Zwarte Piet moet blijven.
 Annemarie Steenbergen
 Den Bosch
 Zwarte Piet (3)
 De heer Van Geffen vraagt zich af waarom Sinterklaas geen wit personeel heeft,
of Pieten uit Azië of Marokko (BD 19 oktober).  Wellicht dat de heer Van Geffen
de reden heeft gemist waarom Zwarte Piet daadwerkelijk Zwarte Piet heet. Als men
namelijk door een schoorsteen naar beneden kruipt, krijgt men een zwarte kleur;
ongeacht of het iemand uit West-Europa, Azië of Marokko is. Daarom is de hele
discussie omtrent de pieterbaas wat mij betreft dan ook hartstikke overbodig.
 Joost Verboven
 Kaatsheuvel
 Voedselschandalen
 De laatste maanden worden we regelmatig geconfronteerd met berichtgeving over
voedselschandalen maar het 'inktvisringen van varkensanus' was helemaal
schokkend. Kern van het artikel is toch wel dat voedselfraude een groeiend
probleem is, op veel fronten voorkomt en dat daarbij de gezondheidsfactor geen
enkele rol speelt. Het kan ook allemaal omdat de controle-instanties falen door
gebrek aan kennis of gewoon afwezig zijn.
 Haaks op al die berichten komt nu opinieredacteur Twan van Lierop vertellen dat
het allemaal niet zo'n vaart loopt (BD 19 oktober). Hij doet het onderzoek van
Esther de Lange badinerend af. Waar haalt hij de kennis vandaan om te kunnen
schrijven dat het allemaal wel meevalt. Bij hem is in ieder geval ook nog niet
doorgedrongen dat wat aan de oppervlakte komt slechts een schijntje van de
werkelijkheid is.
 Ook gaat hij wel erg makkelijk voorbij aan het gesjoemel met paardenvlees
waarin het medicijn fenylbutazon zat. Als zelfs gerenommeerde bedrijven het niet
meer zo nauw nemen met de hygiëne bij het slachten en vlees omkatten, dan is de
situatie wel degelijk erg. Ook het feit dat keurmeesters alleen nog in het
geniep willen praten is een aanwijzing dat er heel veel mis is.
 Van Lierop zou zijn tijd wellicht beter kunnen besteden om eens na te gaan wie
de afnemers waren van het paardenvlees. Waar is het in verwerkt? Wie/waar zijn
de consumenten? Kom achter dat bureau vandaan, want fundamenteel onderzoek doen
is toch ook een taak van de journalist!
 M. van Grunsven
 Berghem
 Skeletten
 Met welk recht graaf je skeletten op, stelt die tentoon en laat ze door
iedereen betasten? Het lijkt erop dat zogenaamde archeologen zich het recht
toe-eigenen permanente grafschennis te plegen. Oude skeletten worden opgegraven
en er wordt aan geprutst en gemanipuleerd.
 Vorige week mocht iedereen in Den Bosch komen kijken. Naar mijn mening wordt de
dode hiermee beledigd. Mogen zij zomaar deze lijken uit hun eeuwige rustplaats
halen en er van alles mee doen?
 Sint-Michielsgestel
 J. Meijs
 Automatisch betalen
 Al geruime tijd sporen bedrijven, zoals banken en creditcardmaatschappijen, hun
cliënten aan over te gaan tot automatische betaling. Zogezegd in het belang van
kostenbesparing, maar ook wegens het zo belangrijke milieuvriendelijke karakter.
Uiteraard worden hierbij de gemakken van de digitale snelweg, speciaal voor de
klant ontworpen, niet vergeten. Om de druk wat op te voeren, worden zelfs
kortingen op de verschuldigde bedragen gegeven.
 Overigens blijkt, pas bij navraag, dat sommige kortingen uitsluitend in
mindering worden gebracht op de eindafrekening. Bij zo'n eindafrekening haast
men zich dan mee te delen dat het bedrijf helaas genoodzaakt was het nieuwe
verschuldigde bedrag te verhogen vanwege prijsstijgingen.
 R. Eimers
 Tilburg

LOAD-DATE: 21 October 2013

LANGUAGE: DUTCH; NEDERLANDS

GRAPHIC: 'Mogen archeologen zomaar lijken uit hun eeuwige rustplaats halen en er
van alles mee doen?' foto Maikel Samuels ;'Ik heb maar één wens op mijn
verlanglijstje: Zwarte Piet moet blijven.' foto Lex van Lieshout/ANP

PUBLICATION-TYPE: Krant

JOURNAL-CODE: BD


                     Copyright 2013 Wegener NieuwsMedia BV
                              All Rights Reserved

                              63 of 100 DOCUMENTS



                                   Die Presse

                           Dienstag 22. Oktober 2013

UNO gegen den "Schwarzen Peter"

LÄNGE: 434 Wörter


Nikolausfest. Der "Zwarte Piet", in Holland Begleiter des Nikolos, sei
rassistisch, heißt es.


Den Haag. Es ist das Fest der Feste in den Niederlanden: Jeden 5. Dezember kommt
"Sinterklaas", der Nikolaus, mit seinem Knecht "Zwarte Piet" (Schwarzer Peter)
und bringt Geschenke. Tatsächlich kommt er sogar mit vielen Pieten im
Schlepptau, und das Sinterklaas-Fest beginnt bereits Wochen vor dem 5. Dezember,
denn der Heilige und seine Mannen kommen jedesmal per Schiff ins Land - und zwar
aus Spanien (so wird es jedenfalls inszeniert). Daher warten in vielen
niederländischen Häfen wie Scheveningen und Amsterdam jährlich hunderttausende
Menschen, um Sinterklaas zu empfangen.

Der Zwarte Piet fungiert dabei, anders als der alpenländische Krampus, eher als
Clown. Er wirft mit Pfeffernüssen um sich, trägt goldene Ohrringe, Pludermütze
mit bunten Federn dran und ist, wie der Name schon sagt, schwarz. Die Figur soll
laut einer Auslegung der Tradition daran erinnern, dass Spanien einst von Mohren
(gemeint sind die Mauren) besetzt war. Damit aber sorgt der Zwarte Piet
zusehends für Kritik: Die Figur sei rassistisch und erinnere an die Sklaverei,
zumal sie auch als Sklave des weißen Nikolaus gesehen werden könne, meinen
politisch korrekte Kritiker; tatsächlich ist Piet nach anderer Überlieferung ein
von Sinterklaas befreiter Sklave. Nun haben die Niederlande deswegen sogar Ärger
mit der UNO: Das Hochkommissariat für Menschenrechte schrieb kürzlich einen
Brief an die Haager Regierung, worin der Zwarte Piet als "stereotyp" kritisiert
wird. Die Figur mache Afrikaner "indirekt zu Menschen zweiter Klasse". Man solle
Piet daher abschaffen oder anders darstellen, heißt es.

Strafmaßnahmen angedeutet

Der Haager Ministerpräsident, Mark Rutte, reagiert bisher gelassen auf die
UN-Schelte. "Wie der Name Zwarte Piet schon sagt, ist er nun einmal schwarz. Ich
kann das auch nicht ändern", sagte Rutte. Aber die UN lässt nicht locker: Diesen
November will sie sogar vor Ort evaluieren, ob der Zwarte Piet in Holland zu
Nikolaus noch immer schwarz sein darf. Verene Shepherd, ein hochrangiges
Mitglied der UN-Menschenrechtskommission aus Jamaika, will von den Niederlanden
sogar Schadenersatz fordern, falls der Zwarte Piet weiterhin mit Pfeffernüssen
werfen dürfe. Manche Schulen knicken unter dem Druck bereits ein, etwa die
Volksschule "De Blauwe Lijn" in Amsterdam: Dort darf der Zwarte Piet heuer nicht
mehr schwarz sein, sondern muss in den Farben des Regenbogens auftreten.
Mancherorts darf übrigens selbst Sinterklaas auf seiner Mitra kein Kreuz mehr
tragen, weil das Andersgläubige provozieren könnte.(htz)

UPDATE: 21. Oktober 2013

SPRACHE: GERMAN; DEUTSCH

PUBLICATION-TYPE: Zeitung


         Copyright 2013 Die Presse Verlags-Gesellschaft m.b.H. & CO KG
                            Alle Rechte Vorbehalten

                              64 of 100 DOCUMENTS



                                Aachener Zeitung

                            Montag 21. Oktober 2013

Ist Piet zu schwarz?;
Holländische Traditionsfigur: UN sieht Rassismus

RUBRIK: TITEL AACHEN; S. 1

LÄNGE: 280 Wörter


Von Helmut Hetzel

Den Haag. Es ist das Fest der Feste in den Niederlanden. Jeden 5. Dezember wird
es am Abend gefeiert. Dann kommt St. Nikolaus mit seinem Knecht, dem Zwarte Piet
(Schwarzer Peter) zu fast jeder Familie und verteilt seine Geschenke.

Der Zwarte Piet ist, wie der Name schon sagt, pechschwarz geschminkt, trägt
große goldene Ohrringe, eine rote Mütze mit schwarzer Feder und eine Perücke mit
schwarzem Krauskopfhaar. Meist hat er einen Sack in der Hand, der prall gefüllt
ist mit den Pfeffernüssen, die er wie Kamellen an Karneval mit Schwung um sich
wirft.

Das soll der Zwarte Piet allerdings bald nicht mehr dürfen. Die Kunstfigur des
Zwarte Piet diskriminiere dunkelhäutige Menschen; sie erinnere an die dunkle
Epoche der Sklaverei, sagen Kritiker. Piet sei der Sklave von St. Nikolaus. Die
Figur sei »rundweg rassistisch«.

Sogar die UN beschäftigt sich jetzt mit der Figur. Der Hohe UN-Kommissar für
Menschenrechte schrieb einen Brief an die Haager Regierung. Darin wurde die
Figur als »stereotyp« kritisiert und behauptet, der Zwarte Piet mache alle
Afrikaner zu »Menschen zweiter Klasse«. Man solle den »Zwarte Piet daher
abschaffen,«, fordert die UN. Der Haager Ministerpräsident Mark Rutte reagierte
gelassen auf die UN-Kritik: »Wie der Name schon sagt, ist er nun einmal schwarz.
Ich kann das auch nicht ändern.«

Aber die UN lässt nicht locker. Im November will sie prüfen, ob Piet noch
schwarz sein darf. Verene Shepherd aus Jamaica, Mitglied der
UN-Menschenrechtskommission, will von den Niederlanden sogar
Schadenersatzzahlungen fordern, falls der Zwarte Piet weiterhin mit
Pfeffernüssen werfen dürfe.

Die ersten Schulen knicken unter dem Druck der UN schon ein.

UPDATE: 21. Oktober 2013

SPRACHE: GERMAN; DEUTSCH

PUBLICATION-TYPE: Zeitung

ZEITUNGS-CODE: AAZ


                Copyright 2013 Zeitungsverlag Aachen GmbH (ZVA)
                            Alle Rechte Vorbehalten

                              65 of 100 DOCUMENTS



                              AD/Algemeen Dagblad

                            21 oktober 2013 maandag

Met de schoorsteenverdwijnt de relatie

SECTION: Service; Blz. 17

LENGTH: 507 woorden


Zwarte Piet II

Met de schoorsteenverdwijnt de relatie

Zelfs de VN vragen Nederland om opheldering over Zwarte Piet. Donkere mensen in
dit land zijn veelal bruin. Als ik ze zie lopen, denk ik niet aan Zwarte Piet.
Toen Zwarte Piet werd uitgevonden, waren zij hier nog niet. Zwarte Piet is zwart
doordat hij door de schoorsteen moet. Sinterklaas is daar te oud voor. Ooit een
bejaarde Piet gezien?

Schoorstenen met roet zijn er tegenwoordig steeds minder, wellicht ligt daar het
probleem. Het is gebrek aan kennis. Ik vind deze hele discussie te belachelijk
voor woorden. Dit kan nadelig voor de bezwaarmakers uitpakken. Het gaat hier om
een onschuldig kindervolksfeest dat absoluut niets van doen heeft met de
slavernij van toen, waarvan we nu weten dat dit nimmer had mogen gebeuren. Daar
is heus iedereen van overtuigd.

M.J. Los, Hellevoetsluis.

Zwarte Piet III

VN, ga elders zoeken

De VN gaan onderzoeken of Zwarte Piet racistisch is. Kan zij niet beter een
onderzoek instellen naar de omstandigheden waarin bouwvakkers de stadions in
Qatar moeten bouwen? Velen hebben er het leven gelaten, er volgen er vast nog
meer. Trouwens, wie heeft ooit een donkere man ontmoet die Piet heet?

Jan van den Bos, Spijkenisse.

Zwarte Piet IV

Tachtigjarige Oorlog

zit mij nog dwars

Waarom krijgt een stel gefrustreerde zielepieten zo veel aandacht, ook van de
VN? Argumenten over slavernij en racisme zijn kul. Blijf van onze onschuldige
traditie af. Anders moeten wij ook Spanjaarden gaan weren, gelet op de
Tachtigjarige Oorlog, pas 360 jaar geleden. Die was verschrikkelijke en ik heb
er nog last van.

Arthur Elmendorp, Leiderdorp.

Zwarte Piet V

Sluit je niet af voor pijn die anderen ervaren

De ophef over Zwarte Piet moeten we niet zomaar aan de kant schuiven. Ondanks
dat dit bij ons cultureel erfgoed hoort, moeten we onze ogen niet sluiten voor
gevoelens van anderen. Voor mij is er een simpele oplossing. Maak een mix van
zwarte pieten en clowns en laten we langzaamaan met minder pieten gaan werken.
Daarmee doen we mensen die er moeite mee hebben een plezier en kinderen kunnen
met clowns als kindervriend ook uit de voeten. Liedjes kunnen gemakkelijk
meeveranderen. Voor oudere mensen zal dit het lastigst zijn. De tijd heelt alle
wonden, zullen we maar zeggen.

Adrie van Wingerden.

Koffietest

Neergesabeld

Koffietest (AD 19-10). Een zaak die in Harderwijk een begrip is vanwege de
uitzonderlijk lekkere koffie, wordt door de jury van de Koffietest zo
neergesabeld dat het doet vermoeden dat zij op sensatie uit is. Dit kan ik geen
objectief oordeel noemen. Teleurstellend.

Christa Blankesteijn.

Koffietest II

Jury welkom in zuiden

Leuk zo'n koffietest. Maar misschien dat de testers volgend jaar iets meer
reiskostenvergoeding kunnen krijgen, zodat ze ook naar Zuid-Limburg kunnen
afreizen. Niet één plek in Maastricht, Heerlen of Sittard-Geleen is bezocht.

Nu blijft het weer zo'n Hollands onderonsje.

Ook beneden de grote rivieren wordt er goede koffie geschonken, alleen weten de
mensen dat op deze manier vaak niet.

Maurice Hendriks, Geleen.

LOAD-DATE: 20 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2013 De Persgroep Nederland BV
                              All Rights Reserved

                              66 of 100 DOCUMENTS



                                 de Volkskrant

                            21 oktober 2013 maandag

Hoor wie klopt daar eigenlijk?

BYLINE: JAAP STAM

SECTION: Ten Eerste; Blz. 3

LENGTH: 983 woorden


Peiling - Een nieuwe Piet

Met Sinterklaas in aantocht is de discussie over het racistisch gehalte van
Zwarte Piet weer losgebarsten. Moet hij worden afgeschminkt?

Theo Nijland, singer-songwriter:

'Zwart eruit, roetveeg erin en daar moet dan iets op rijmen? Als je aan
Sinterklaas gaat schaven, kun je hem beter afschaffen.'

Rob Boonzajer Flaes, antropoloog:

'Een traditie aanpassen, lukt niet. Zodra je een onderdeel sloopt, gaat het zeer
doen. Gelovigen pikken dat niet, daarom is de discussie zo fel. We kunnen
Sinterklaas beter vervangen door een van de vele honderden feesten die erop
lijken. De wereld is vergeven van feesten die angst inboezemen en opvrolijken.
Midwinterblazers in Twente, Chinese optochten met hun draken, maskerades bij de
Papoea's.'

Ineke Strouken, directeur Centrum voor Volkscultuur en immaterieel Erfgoed:

'Immaterieel erfgoed is dynamisch. Elke generatie maakt het zich eigen op zijn
manier. Zwarte Piet bestaat 160 jaar en is in die jaren flink veranderd. Het is
nu tijd voor uitbreiding van het Pietenbestand.'

Erik van Muiswinkel, cabaretier en Hoofdpiet bij de landelijke intocht van
Sinterklaas in Gouden Tijden, Zwarte Bladzijden (2013):

'Zwarte Piet is, zeker op televisie, al lang Piet geworden. Piet (Huispiet,
Babypiet, Moederpiet, Pietje Verliefd, Coole Piet) is de soortnaam voor
kinderentertainers, vaak zelf nog kinderen, van wie iedereen best mag zien dat
het geschilderde witten zijn.'

Rianne van Leendert, secretaris Sinterklaascomité Swolgen, kerkdorp van gemeente
Horst aan de Maas:

'We moeten nog beginnen met de organisatie, maar ik verwacht dat de intocht zal
zijn als elk jaar. Gewoon normaal, geen gekke dingen.'

Stephan Sanders, schrijver/journalist:

'Maak zijn outfit nog uitbundiger, schmink hem bont, bespikkel zijn gezicht,
trek hem een nog grotere pofbroek aan, steek twee veren in zijn baret. Dos hem
zo flamboyant uit dat mensen nooit meer het gevoel kunnen krijgen dat ze op hem
lijken.'

Strouken:

'Bruine Piet, Witte Piet, een Piet met een roetveeg; geen Rode Piet, Paarse Piet
, Groene Piet, Blauwe Piet - dat zijn geen levende wezens. Het kroeshaar mag ook
weg. Waarom kan er geen Punkpiet zijn, met een hanekam?'

Een doorgewinterde Zwarte Piet die anoniem wil blijven:

'Verzin er een ander verhaal omheen. Zwarte Piet is een vak waarbij je moet
worden geschminkt - mag van mij met alle kleuren. Onherkenbaarheid is een
essentieel onderdeel van het feest; daarom vind ik een roetveeg niks. Bovendien
is zo'n veeg onappetijtelijk bij volwassenen.'

Alex van Stipriaan, hoogleraar Caraïbische geschiedenis, conservator
tentoonstelling Zwart & Wit, Tropenmuseum, Amsterdam:

'Zwarte Piet moet langzaamaan worden vervangen door kinderen. Ze kunnen
aantrekken wat ze willen, een Pietenpak, een prinsessenjurk. Schminken mogen ze
ook zelf weten, al ga je als tijger of olifant. Als er dan een zwart geschminkt
kind tussen loopt, maakt dat niet uit. Het is toch een grote verkleedbende.'

Van Muiswinkel:

'Zwarte Piet moet natuurlijk blijven, hij hoort bij Sint als Sancho Panza bij
Don Quichot. Piet steeds minder zwart en minder knecht maken, dat kan prima.
Daar moeten we mee doorgaan.'

Yasmine Allas, schrijfster:

'Als het maar een mooi verhaal blijft, waaraan het hele gezin meedoet.'

Frits Booy, sinterklaasdeskundige, secretaris van het Nationaal Sint Nicolaas
Comité, auteur van Op zoek naar Zwarte Piet:

'Gekleurde Pieten is de oplossing niet, dan hebben andere groepen het gevoel dat
ze in de maling worden genomen. Met rooie Pieten jaag je socialisten in de
gordijnen, met groene de milieu-activisten, met gele de Chinezen. Bovendien
wordt het met al die kleuren een Walt Disney-toestand.'

Arjan den Ouden, vice-voorzitter Sint Nicolaascomité Roosendaal:

'Wij gaan geen alternatief zoeken. Ik snap niet dat u aandacht besteedt aan deze
flauwekul.'

Strouken:

'Het aanpassen van de liedjes hoeft geen al te groot probleem te zijn, heb ik
begrepen van tekstschrijvers. Zwarte Piet kun je vervangen door Pakjespiet,
Pepernootpiet, noem maar op. En: Sinterklaasje kom maar binnen met je Piet.'

Clous van Mechelen, liedjesschrijver en muzikant:

'Of ik een Sinterklaasliedje kan maken zonder dat Zwarte Piet erin voorkomt? We
zijn met z'n allen knettergek aan het worden, hier moet u mij maar niks over
vragen.'

Booy:

'Misschien kunnen we een heleboel blanken in het gevolg stoppen. Kamerheren,
secretarissen, herauten. Ook dienaren, zeker, anders krijgen we de kritiek dat
ze de betere baantjes hebben. Het bezwaar van een Witte Piet is wel dat hij
herkenbaar is. Daarmee wordt het verhaal onderuitgehaald.'

Boonzajer Flaes:

'We verkleden ons met z'n allen als bosgeesten. Of we zetten allemaal een masker
op. Sinterklaas ook. Het moet iets engs houden. Kinderen vinden dat prachtig.
Sinterklaas is een beetje eng. Strenge man met dat grote boek. Je moet bij hem
op schoot zitten, misschien zit-ie wel aan je piemel.'

Sanders:

'Dadelijk zijn er ook mensen die Sinterklaas een pedofiel noemen. Hij neemt
kinderen op schoot, toch linke soep. Zo kun je iedereen kapot maken.'

VN onderzoeken Zwarte Piet

De Verenigde Naties onderzoeken of Zwarte Piet racistisch is. Vier
VN-rapporteurs over culturele minderheden en racisme hebben Nederland om
opheldering gevraagd over het sinterklaasfeest, nadat ze klachten hadden
ontvangen over het stereotiepe karakter van Zwarte Piet.

Dat blijkt uit brieven die NRC Handelsblad zaterdag heeft gepubliceerd. De
VN-rapporteurs waarschuwen dat Nederland betrokken minderhedenorganisaties moet
raadplegen als het Sinterklaas op de Unesco-lijst van immaterieel cultureel
erfgoed zou willen plaatsen.

De tegenstanders van Zwarte Piet krijgen in toenemende mate bijval van
autochtonen, blijkt uit een Amsterdams onderzoek, in opdracht van Het Parool. 31
procent van de autochtone Amsterdammers zegt zich te kunnen voorstellen dat
anderen Zwarte Piet discriminerend vinden. Een jaar geleden was dat 25 procent.

LOAD-DATE: 20 October 2013

LANGUAGE: DUTCH; NEDERLANDS

GRAPHIC: Sint en Piet zoals ze al in 1967 werden voorgesteld. Vanaf 1 november
is dit beeld te zien op de tentoonstelling Zwart & Wit in het Tropenmuseum in
Amsterdam.
Foto Spaarnestad

PUBLICATION-TYPE: Krant

JOURNAL-CODE: de Volkskrant


                    Copyright 2013 De Persgroep Nederland BV
                              All Rights Reserved

                              67 of 100 DOCUMENTS



                                     Trouw

                            21 oktober 2013 maandag

Een andere kleur, of is het allemaal gezeur?

SECTION: Opinie; Blz. 23

LENGTH: 852 woorden


De suggestie van Trouw om Zwarte Piet een andere kleur te geven, roept
uiteenlopende reacties op, van hartgrondige instemming tot verbijstering over
alle opwinding.

Zwarte Piet

Discriminatie

Eerlijk gezegd vind ik de breed uitgemeten discussie rondom een feestfenomeen
(Trouw, 19 oktober) nogal overtrokken. Eigenlijk wil ik de zaak omdraaien. Wat
voor beeld lijkt er te leven over mensen met een donkere huid? Ik vermoed dat
mensen van het donkere ras zich afvragen waarom het blanke ras het noodzakelijk
vindt te voorkomen dat zij zich gekwetst voelen door die oubollige
rondspringende Zwarte Piet. Ieder zichzelf respecterend mens legt dat naast zich
neer. Eigenlijk is wat wij nu doen discriminatie.

Sophie Custers Apeldoorn

Alles zwart

Oplossing voor de komende tien (?) jaar: alles zwart! Dus Sinterklaas zwart,
Pieten zwart en de schimmel vervangen door een Friese hengst of merrie.

Henk Michel Almelo

Doe iets SGP!

In de discussie over Zwarte Piet wordt Sinterklaas helemaal vergeten. Waarom is
Sinterklaas altijd een katholieke bisschop met witte baard? Als protestant
zonder baard voel ik me al jaren gediscrimineerd. Graag eens een dominee in een
mooie toga en met een glad geschoren gezicht. SGP, doe er wat aan!

Klaas-Jan Zuidam Monster

Oranje met zwarte neus

Piet is blij, vrolijk, grappig, lenig en vrijgevig. Sommige Pieten zijn 'een
beetje dom', maar dat zijn we allemaal weleens. Totaal niets mis mee, volgens
mij. Ik associeer Piet helemaal niet met Afrikaanse dictators, het leger van de
Heer, kindsoldaten of de kapers uit Somalië, terwijl dat toch ook zou kunnen.
Ook niet met Mandela of Obama trouwens. Voor mij is Piet gewoon een leuke zwarte
piet. En als hij vanaf dit jaar een andere kleur moet krijgen, dan alstublieft
geen ongezellig blauw of groen, maar de echte Hollandse kleur: oranje. Dan
kunnen we de overgebleven verf ook met het WK gebruiken. Met een zwarte neus of
zwart haar of met zwarte oren, als compromis?

Henk German Mariënberg

Nog eeuwen zwart

Het idee van de redactie om de Zwarte Pieten een andere kleur te geven, is niet
origineel: in 2006 werd de Sint vergezeld door hulpjes van wie het gezicht in
een andere kleur dan zwart geschminkt was. Ik was toen tien en vierde het feest
dus nog vrolijk mee. Die gekleurde Pieten vond ik maar raar. Het klopte gewoon
niet. Niet uit racistisch oogpunt - natuurlijk niet. Maar gewoon, omdat Zwarte
Piet zwart is. Dat is hij al eeuwen en dat moet hij ook nog eeuwen blijven, als
het aan mij ligt. Wij kinderen mogen ons dan wel niet bewust zijn van de
associaties die de huidskleur van Zwarte Piet bij sommigen oproept, achterlijk
zijn we niet.

Marieke Dwarswaard (17) Voorhout

Ludieke acties

Zwarte Piet verbieden gaat alleen verder polariserend werken. In plaats van
eindeloze discussies is dit onderwerp er bij uitstek één voor ludieke acties. De
kleurenpiet, zwarte vegenpiet, of zwarte Klaas niet als optie gebruiken die de
overheid moet opleggen, maar in de praktijk brengen. In de loop van de jaren
groeit het aantal kleurenpieten, en is Zwarte Piet niet meer dan een van de vele
pietenschakeringen.

Gerben van der Meer Utrecht

Gele Henk en Lila Anna

De tijd lijkt rijp om deze misstand niet halfslachtig aan te pakken maar ook
rigoureus andere aspecten daarvan aan de kaak te stellen. Het gaat immers niet
alleen om de kleur! Er is ook nog zoiets als sekse- en leeftijdsdiscriminatie.
Zwarte Pieten heten altijd Piet en zijn altijd mannen en Sinterklaas al
helemaal! Dat moet anders. En Sinterklaas is de enige 55-plusser in het
gezelschap: foei! En dat paard, dat is tegenwoordig ook verdacht. Ik verheug me
nu al op de ethisch correcte intocht van een jeugdige Sint Catharina, gezeten op
een biologisch rund en vergezeld van een bont gezelschap van Gele Henk, Blauwe
Jan, Oranje Petra, Lila Anna, Zwarte Anton en Witte Karin. En dan niet alleen
geschminkte leden van de gymnastiekvereniging, maar ook ouderen gerecruteerd uit
de biljartclub, de koersbalvereniging en het plaatselijk gemengd koor.

Henk Janssen Wijnjewoude

Slavernij

De vreugde die zowel blanke als donkere kinderen aan het Sint Nicolaas-feest
beleven, zegt mij meer over de mensheid dan die enkeling die zich bezighoudt met
discriminatie en slavernij. Deze mensen moeten hun mond opendoen over de nu nog
heersende slavernij en onderdrukking van mensen in China, India en in de
Arabische wereld. Maar daar hoor je ze niet over.

Hetty Weisscher Eindhoven

Racisme

Is Sinterklaas een racist omdat hij Zwarte Pieten in dienst heeft? Als hij al
zijn Zwarte Pieten de laan uit stuurt omdat ze zwart zijn, dat is pas racisme.

Pierre Joosten Soest

Eeuwenoude ellende

"Want al ben ik zwart als roet, ik meen het toch goed!" Ons volksfeest, daar
moet je afblijven, het heeft niets te maken met zwarte mensen   maar wie wil nu
dat z'n kind deze zin keer op keer zingt? Al in het Hooglied staat: "Nigra sum
sed formosa", en al ben ik zwart, ik ben toch mooi. Hoe witter des te beter, dat
is eeuwenoude ellende. Is het nu, dat de wereld een dorp is, niet eindelijk tijd
ons daar bewust van te zijn en er gezamenlijk een stap in te zetten?

Marianne Sormani Amsterdam

LOAD-DATE: 20 October 2013

LANGUAGE: DUTCH; NEDERLANDS

GRAPHIC:                      Moet Zwarte Piet in een andere kleur worden
geschminkt? FOTO BAS CZERWINSKI, ANP

PUBLICATION-TYPE: Krant

JOURNAL-CODE: Trouw


                    Copyright 2013 De Persgroep Nederland BV
                              All Rights Reserved

                              68 of 100 DOCUMENTS



                            Dagblad van het Noorden

                            19 oktober 2013 zaterdag
                            Editie Zuidoost-Drenthe

Witte Piet

SECTION: Weekend; Blz. 2

LENGTH: 463 woorden


COLUMNN JAN MULDER

Leden van het nationale parlement gebruiken nogal eens de uitdrukking waarin een
persoon of een partij 'de Zwarte Piet' wordt toegeschoven. Zijn ze racistisch?
Bij het kaartspel zwartepieten is de speler die met de boer blijft zitten de
verliezer, de zwartepiet. Spel en naam verbieden, rechercheurs op pad sturen om
overtreders in de boeien te slaan? De protesten tegen het kinderfeest van
Sinterklaas verharden zich. Tegenstanders van Zwarte Piet dwingen de
Nederlanders een standpunt in te nemen in deze ingewikkelde en nare
problematiek. Talkshows zonder discussies over Zwarte Piet zijn geen goede
talkshows. Nieuw is deze oplaaiende strijd niet. Al in 2007 kopte de Volkskrant:
'Felle reacties tonen hoe gevoelig Zwarte Piet ligt'. Het Zweeds-Duitse
kunstenaarsduo Kraus en Bauer wilde in Eindhoven als uiting van kunst een
protestmars lopen tegen Zwarte Piet in het kader van de expositie Be(com)ing
Dutch waarin buitenlanders hun visie op de Nederlandse identiteit toonden.

'Blijf met je buitenlandse linkse poten van onze Zwarte Piet af,' riepen
aanhangers van Zwarte Piet op het trottoir voor het Van Abbe Museum. De site van
De Telegraaf liep vast. Teneur van de mails: 'Een Duitse en een Zweedse gaan ons
hier even vertellen dat Zwarte Piet fout is? Het moet niet gekker worden.'
Hartverwarmend. Ik sprak een commentaar in op de site van de Volkskrant: 'Is
Zwarte Piet zwart omdat hij door schoorstenen kruipt of is hij zwart omdat de
bedenkers van Sinterklaas verkapte racisten waren? De vraag zal blijven kwellen.
Over enige tijd spreken wij elkaar weer. Ondertussen vieren wij, kinderen uit de
jaren vijftig die met Zwarte Piet zijn opgegroeid, ons sinterklaasfeest zoals
wij het al honderd jaar doen als jullie het goed vinden, Zweden en Duitsers'.

Vijf jaar later. Ik had niet gedacht dat het ooit zover zou komen, want een
Zwarte Piet bedoelen wij natuurlijk niet racistisch maar nostalgisch: ik heb
mijn mening bijgesteld. Zwarte Piet is een pijnlijk anachronisme. De reportage
van een actualiteitenrubriek waarin aan Amerikanen beelden worden getoond van
een indrukwekkende blanke man op een schimmel met een leger zwarte knechten op
straat, gaf de doorslag. 'Gebeurt dat in Nederland?!' vroegen zwarte Amerikanen
zich verbijsterd af toen ze het filmpje zagen. Ik kijk met Amerikaanse ogen naar
onze Sint en zijn leger Zwarte Pietjes en probeer hun verbaasdheid te begrijpen,
wat niet moeilijk is: dat zoiets in 2013 nog bestaat. Hoogste tijd voor
verandering. De helft van de Zwarte Pieten mag blijven, de andere helft wordt
voortaan gekozen uit blanke kandidaten. Even doorbijten, het went, zo'n
kaaskopje met een grote pluim op zijn hoed. De fantoompijn is van korte duur.
Over twee jaar stoort niemand zich nog aan een Wit Pietje.

LOAD-DATE: 18 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: DVHN


    Copyright 2013 Noordelijke Dagblad Combinatie / Dagblad van het Noorden
                              All Rights Reserved

                              69 of 100 DOCUMENTS



                                   Het Parool

                            19 oktober 2013 zaterdag

Wit, kleur, met zwarte vegen of niet zeuren?

SECTION: Het Laatste Woord

LENGTH: 1034 woorden


Het maatschappelijk debat over de rol van Zwarte Piet in het sinterklaasfeest
gaat door, ook na de drukbezochte hoorzitting in het Amsterdamse stadhuis deze
week. Hierbij een greep uit de vele brieven die binnenkwamen.

Als je in 1913 vijf jaar bent en in Sinterklaas gelooft, is Zwarte Piet een enge
man die jou in de zak kan stoppen en kan meenemen naar Spanje. Als je in 2013
vijf jaar bent en in Sinterklaas gelooft, is Zwarte Piet een vrolijke,
pepernoten strooiende, cadeautjes uitdelende en kleurrijke figuur. Als je vijf
jaar bent, maakt het niet uit of een Piet zwart of wit is.

De ongelovige volwassenen weten dat Zwarte Piet niet zwart is, hij is zelfs vaak
vrouw. Hij is zwart gemaakt. En als hij wel een Surinamer of Antilliaan is, weet
hij dat hij in een toneelstuk optreedt. Zwarte Piet en Sinterklaas zijn niets
anders dan een oeroude Europese traditie. Leg je daar nou maar bij neer.

Jan Dirk de Block, Hilversum

Is het in verband met alle commotie niet een idee om één hoofd-Piet op een mooi
paard te laten rijden en alle hulpsinterklazen de pepernoten te laten verdelen?
Bij circus Elleboog kunnen ze leren eenwieleren.

Edgard Gommeren

Zeurpieten

In het stadhuis veel opgewonden standjes gezien vanwege Sint en zijn Pieten. Hoe
is het mogelijk dat ingeburgerde Nederlanders zo'n ophef kunnen maken over een
in mijn ogen onbenullig standpunt over de kleine (zwarte) Piet.

Het is echt Surinaams om daar ongelooflijke stampij over te maken. Het is zoals
een zwarte mevrouw uit de Bijlmer mij zei: dat zijn de zeurpieten! Lieve
medeburgers: blijf niet hangen in slachtofferschap! Be proud.

W. van Lijnschoten, Bergen

Kleurenpiet

Amsterdam is al eeuwen een stad voor buitenlanders, andersdenkenden en van
tolerantie. Ik vind het dan ook een kleine stap om de Zwarte Piet bij de intocht
en feestelijkheden rondom Sinterklaas aan te passen.

Schmink Zwarte Piet af en geef zijn gezicht de kleuren van de regenboog. Voor de
gelovige kinderen maakt de Kleurenpiet niks uit, de traditie is wel eerder
veranderd en aangepast.

Met al die medelanders en meningen in de stad ben ik voor het sinterklaasfeest
en voor de Kleurenpiet!

DirkJan Vos, Amsterdam

Geen zwart-witverhaal

Zwarte Piet is voor mij als buitenlander geen zwart-witverhaal. Ik ben wit en
toch erger ik me eraan hoe Piet op een karikaturale manier wordt geportretteerd.
Het gaat niet alleen om de gevoelens van mensen van Afrikaanse oorsprong. Het
gaat erom of sommige elementen van een traditie moeten worden bewaard als die
voor een aanzienlijke groep mensen - wit en zwart - aanstootgevend zijn. Mijn
vrouw weigert om cadeaus in te pakken met papier waarop Zwarte Piet staat. Onze
kinderen hebben het verbod gekregen hun gezicht zwart te schminken. En toch
genieten wij ontzettend van Sinterklaas.

Waarom reageren veel (witte) Nederlanders zo heftig op de kritiek op een,
relatief klein, onderdeel van een traditie? Waarschijnlijk omdat kritiek op
Zwarte Piet meteen wordt geassocieerd met een aanval op familieherinneringen,
die deel uitmaken van hun identiteit. Zeer begrijpelijk, maar toch zou het
Nederland sieren goed na te denken over het nut van het 'zwart maken' van Zwarte
Piet.

Een paar vegen zwart op de wangen omdat hij door de schoorsteen gevallen is -
prima. 'Zwarte' Piet hoeft niet meer 'zwart' te zijn. Zijn houdbaarheidsdatum is
verstreken. Tijd voor een andere kleur.

François Lenfant, Amsterdam

Geschminkt als mijnwerker

Toen ik nog in Sint geloofde, werd mij altijd verteld dat Piet zwart is vanwege
het roet uit de schoorstenen waardoor de cadeautjes gingen - Piet zo zwart als
roet.

Laten we nu beginnen met het schminken van enkele Pieten zoals mijnwerkers uit
een kolenmijn. Iemand maakt een film of verhaal over een Pietje dat niet zwart
wil zijn, overal zijn toet aan afveegt, zelfs op een cruciaal moment aan de
witte tabberd van de Sint. Het Sinterklaasjournaal interviewt een Piet met
alleen maar zwarte vegen op het gezicht, want hij brengt cadeautjes in een buurt
waar nauwelijks schoorstenen zijn. Na verloop van jaren worden de Pieten steeds
witter en de kinderen roepen alleen nog maar: Pieeeeeeet!

Probleem opgelost en aangepast aan de tijd.

Vera Koning

Leren van mijn kind

Moeder: "Wat denk jij van dat zwartepietengedoe?"

Kind: "Het herinnert zwarte mensen aan slavernij. Dat kwetst mensen, dat wil je
toch niet?"

Moeder: "Afschaffen is jammer. Het is onze traditie en ook zielig voor kinderen
die geloven!"

Kind: "Mama! Als je kunt kiezen tussen traditioneel feest of kwetsen, wat zou je
dan kiezen?"

Moeder: "Mensen kunnen zorgen dat ze zich niet gekwetst voelen."

Kind: "Dat is moeilijk. Als je je gekwetst voelt, kun je niet zeggen: zorg dat
je je niet gekwetst voelt. We voeren de blanke Piet langzaam in, elk jaar komen
er meer bij. Op het Sinterklaasjournaal een bericht: iets bijzonders gebeurd, er
zijn blanke pietjes geboren!!"

Malou Heinsius (10) en Madeleine Pelle (48)

Make-over? Hou toch op!

Zwarte Piet een make-over te laten ondergaan om hem aan te passen aan de nieuwe
tijd? Omdat sommigen zich hierbij niet gelukkig voelen? Maar hoe zit het ook
alweer met boerka en hoofddoek... daar voel ik me helemaal niet gelukkig bij...
en past ook niet bij de moderne tijd. En dat zie ik 365 dagen per jaar. Sint en
Piet zijn er maar even.

Discriminatie? Hou toch op, gezeur dat is het. Ik ben het helemaal eens met Hans
Ubbink in Het Parool vorige week. Iemand die zich hierdoor beledigd voelt, voelt
zich op andere gebieden niet gezien of erkend. Daar moet je wat aan doen.

Karen Verheul, Amstelveen

Inleven in andermans leed

Een veel oudere traditie dan welke feestdag ook is de traditie van het inleven
in andermans leed. De hele Zwarte-Pietdiscussie is slechts het zoveelste signaal
voor ons om te overdenken in wat voor wereld we leven en wat voor wereld we
willen voor onszelf en ons nageslacht.

Als mensen deze overdenking in het verleden vaker zouden hebben omarmd, zou er
een hoop verdriet en ellende minder zijn op deze wereld. Geen samenleven zonder
inleven.

Ik dank Quinsy Gario voor zijn vreedzaam en moedig verzet. Hulde.

O.C. Breeveld, Amsterdam

Blijf niet hangen in slachtofferschap! Be proud

Elementen van traditie niet bewaren als ze voor grote groep aanstootgevend zijn

LOAD-DATE: 18 October 2013

LANGUAGE: DUTCH; NEDERLANDS

GRAPHIC: Intocht 2011 in Amsterdam. De emoties rondom de traditie lopen deze
weken weer hoog op.
foto amaury miller

PUBLICATION-TYPE: Krant

JOURNAL-CODE: Het Parool


                    Copyright 2013 De Persgroep Nederland BV
                              All Rights Reserved

                              70 of 100 DOCUMENTS



                               Nederlands Dagblad

                           October 19, 2013 Saturday

Niet zo fel over Zwarte Piet

LENGTH: 694 woorden


Kunnen we in de discussie over Zwarte Piet nog enige ruimte bieden aan mensen
die bezwaren hebben? En vier vervolgens gewoon sinterklaas mét Zwarte Pieten.

Eerlijk gezegd vind ik het hachelijke om er iets over te zeggen. Ik heb me er
ook nooit over opgewonden. Ik heb me er nooit aan gestoord dat het een zwarte
piet is en geen rode, groene of blanke. Ik heb er nooit over nagedacht dat dit
hele zwarte pietgedoe wel eens racisme zou kunnen zijn. Totdat ik moeder werd
van een dochter met een donkere huid en kroeshaar. Ja, inderdaad: net een mini-
zwarte piet. En dat wordt dan ook gezegd. Logisch. Kinderen zeggen wat ze
denken. Dat doen mijn kinderen zelf ook. Zij zien in eerste instantie ook geen
verschil tussen Zwarte Piet en kinderen uit Afrika.

Met een dochter die wel wat op een zwarte piet lijkt, is m n gevoel hierover
veranderd. Het doet mij pijn als anderen haar uitschelden voor Zwarte Piet en
het doet haar pijn. Dus praat ik daarover met haar, bevestig ik dat zij niet
zwart is en intussen vieren wij het Sinterklaasfeest inclusief Zwarte Pieten.

Want weet je: mijn moeite zit  m niet in de kleur van Piet   mijn moeite zit  m
vooral in de felheid waarmee sommige mensen Zwarte Piet claimen als iets waar ze
als Nederlander recht op hebben:  we  laten ons toch zeker niet ons feestje
afpakken?  We  laten een eeuwenoude traditie toch zeker niet verpesten door een
stelletje zuurpruimen? O natuurlijk, de felheid is er ook aan de kant van de
mensen die (grote) moeite hebben met Zwarte Piet, maar is dat logisch als je een
minderheidsstandpunt verdedigt?

De discussie rond Zwarte Piet verdeelt de Nederlandse samenleving in blank en
gekleurd en de stellingen worden ingenomen. Het doet me pijn om te merken dat
mensen je een zeur vinden, als je Zwarte Piet ter discussie stelt. Het doet me
pijn, omdat het indirect over de huidskleur van mijn dochter gaat en ook over
mijn huidskleur en over een ieder die niet blank is. En dus niet alleen over
huidskleur, maar ook over wie ik ben. Natuurlijk ben ik meer dan m n huidskleur,
maar tegelijkertijd is het ook een heel wezenlijk onderdeel van wie je bent
het heeft te maken met je identiteit, want je huidskleur verraadt iets van de
wortels van je bestaan.

gemeen hard

En over die wortels wordt nu gemeen hard gediscussieerd. Tenminste, zo voelt
dat. Het gaat niet meer om Zwarte Piet   het gaat nu om mij, het gaat om mijn
dochter en het gaat om al die andere gekleurde Nederlanders. Is Nederland van de
blanken? Bepalen de blanke Nederlanders wat wel en wat niet kan? Of is er nog
enige terughoudendheid, zodat er ruimte gegeven kan worden aan andermans
gevoeligheid?

In Nederland is er een groeiend bewustzijn als het gaat om het onrecht dat
mensen is aangedaan door slavenhandel. Maar durven we ook te erkennen dat er een
verkeerd mensbeeld achter schuilgaat? Want je kunt een ander alleen als slaaf
behandelen en verhandelen als je die ander minder waard acht.

We hebben afstand genomen van ons slavenverleden, maar hebben we ook afstand
genomen van de ongelijke behandeling van mensen? Want je kunt alleen maar over
andermans gevoeligheid heenstappen als je jezelf belangrijker vindt dan die
ander.

maakt niets uit

Laten we alsjeblieft niet voor een ander gaan beslissen of je ergens wel of geen
moeite mee mag hebben. Al die analyses en historische gegevens die erbij worden
gehaald om aan te tonen dat Zwarte Piet wel of niet een Surinaamse slaaf is
kunnen we daar niet mee stoppen? De haast wanhopige pogingen om te laten zien
dat het geen racisme is, komen op mij gekunsteld over en maken het niet
geloofwaardiger. Erken liever dat Zwarte Piet inderdaad veel lijkt op een
Surinaamse slaaf. Erken dat verschillende elementen in de persoon van Zwarte
Piet een dubieuze oorsprong hebben en neem daar oprecht afstand van. Als dat al
veel eerder was gebeurd dan waren  de gemoederen misschien niet zo hoog
opgelopen en zou het sinterklaasfeest met Zwarte Piet gewoon gevierd kunnen
worden. <

Sinds ik een dochter heb die wel wat op een zwarte piet lijkt, is m n gevoel
hierover veranderd.

Mirjam Kollenstaart   moeder van Stella (en nog vier wat lichtere jongens)
nd.nl/opinie beeld Mirjam Kollenstaart

LOAD-DATE: October 18, 2013

LANGUAGE: DUTCH; NEDERLANDS

PUBLICATION-TYPE: Krant


                     Copyright 2013 Nederlands Dagblad B.V.
                              All Rights Reserved

                              71 of 100 DOCUMENTS



                                    NRC.NEXT

                            19 oktober 2013 zaterdag

Zucht. Zwarte Piet wordt een stressfactor

BYLINE: Bas blokker

SECTION: weten

LENGTH: 731 woorden

SAMENVATTING

Nederlandse Sinterklaasorganisaties willen het uiterlijk van Zwarte Piet
,,geleidelijk" aanpassen Dat zal de komende jaren in stapjes gaan Intussen zijn
ze bij de VN ook niet blij met Zwarte Piet

VOLLEDIGE TEKST:

Vieren we op 5 december Sin- terklaas nog met Zwarte Pie- ten?

Op 5 december waarschijnlijk nog wel. Toch zijn Sinterklaasorganisaties bereid
geleidelijk  het uiterlijk van  Zwarte Piet aan te passen. Dat zeggen
vertegenwoordigers van de  verschillende organisaties naar  aanleiding van de
protesten over  de gedaante van de knecht van Sinterklaas.  De felheid van voor-
en tegenstanders in dit debat bedreigt volgens hen het kinderfeest.

Dominee Henk Leegte, voorzitter van het comité dat de Amsterdamse
Sinterklaasintocht organiseert - de grootste in Nederland, met 300.000  mensen
langs de straat - wil in januari praten met de belangrijkste organisaties. Doel:
,,Langs de weg der geleidelijkheid kunnen we dingen veranderen aan Zwarte Piet."
Leegte ziet  dat de tegenstanders van Zwarte  Piet in zijn huidige gedaante zich
ergeren aan de optelsom:  kroeshaar, donkere schmink, dikke, rode lippen en
gouden oorringen. ,,Ik kan me voorstellen dat we om te beginnen honderd van de
vijfhonderd Pieten  een ander uiterlijk geven."

Het is volgens Leegte te laat om voor de komende viering nog iets te veranderen.
Zijn comité heeft deze zomer al om  tafel gezeten met enkele tegenstanders van
Zwarte Piet, die vinden dat hij te duidelijk associaties oproept met de
slavernij.

Maar is Zwarte Piet geen  im- materieel erfgoed?

Zwarte Piet   staat (nog) niet op de nationale lijst voor immaterieel erfgoed.
Dat is een lijst van erkende, waardevol geachte Nederlandse tradities. Ineke
Strouken is als directeur van het Nederlands Centrum voor Volkscultuur en
Immaterieel Erfgoed  verantwoordelijk voor die lijst en ze is bezig Sinterklaas
er op  te krijgen. Dat is al behoorlijk laat, mopperen sommige Nederlanders
tegen haar. Hoezo staat het Bloemencorso van Zundert wel al op de lijst en het
nationale volksfeest nummer 1 nog niet?

Dat heeft alles te maken met de controverse rond Zwarte Piet, zegt Jan van Wijk,
voorzitter van het Sint Nicolaasgenootschap. ,,Wij hebben een aanvraag ingediend
bij het Centrum voor Volkscultuur, maar we kregen te horen dat we eerst wat
moeten doen aan Zwarte Piet. Zeker niet, zeg ik. De enige die wat aan Zwarte
Piet kan doen is Sinterklaas, niet een kleine gemeenschap in Amsterdam."

Hoe denkt de UNESCO over  Zwarte Piet?

Op basis van de nationale lijst voor immaterieel erfgoed  kan ons land
nominaties voordragen voor de UNESCO-lijst voor immaterieel erfgoed. De UNESCO
heeft echter al laten weten daar weinig voor te voelen. Op 17 januari viel een
brief van de Verenigde Naties op de mat bij het ministerie van Buitenlandse
Zaken. De ondergetekenden waren vier rapporteurs op het gebied van
mensenrechten,  rechten van minderheden en racisme, vallend onder het kantoor
van de Hoge Commissaris voor de Mensenrechten. De toon en de inhoud waren
streng. De rapporteurs hadden ,,informatie gekregen" dat de traditie van
Sinterklaas en Zwarte Piet in de kern racistisch is, die, ,,domkop en knecht"
die hij is, voeding geeft aan het stereotype van Afrikanen als ,,tweederangs
burgers". En hoewel ze nog geen oordeel wilden uitspreken over de informatie die
ze hadden gekregen, waarschuwden ze de Nederlandse regering wel dat van een
aanvraag voor het opnemen van de Sinterklaasviering op de UNESCO-lijst voor
immaterieel erfgoed geen sprake kan zijn, voordat de ,,betrokken gemeenschappen"
er hun goedkeuring aan hebben gegeven.

Is Zwarte Piet overal zwart? Nee. Zo komt op de openbare basisschool De Blauwe
Lijn in Amsterdam Zuidoost  Sinterklaas op donderdag 5 december langs met blauwe
pieten. Zo doen ze het daar al jaren. Alle veertien scholen van de Siriusgroep
werken volgens een code die het bestuur heeft opgesteld. Daar staat in dat
Pieten alle kleuren van de regenboog hebben, dat er geen negerfiguurtjes als
versiering worden opgehangen, dat er geen liedjes worden gezongen waar de echo
van slavernij in doorklinkt.

Sirius-manager Mariet Brouwers: ,,We hebben in het verleden demonstraties gehad
op de schoolpleinen, met ouders die flyerden tegen Zwarte Piet." Een zucht.
,,Het wordt een stressfactor." Maar voor haar staat één ding voorop: ,,Als het
kwetsend is voor onze kinderen en hun ouders, doe je het niet."

LOAD-DATE: 18 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2013 NRC Media B.V.
                              All Rights Reserved

                              72 of 100 DOCUMENTS



                                     Trouw

                            18 oktober 2013 vrijdag

Zwarte Piet, donkere dienaar of rituele nar?

BYLINE: Meindert van der Kaaij

SECTION: Vandaag; Blz. 5

LENGTH: 466 woorden


Eigenlijk is het de schuld van onderwijzer en kinderboekenschrijver Jan
Schenkman die in 1850 in zijn leesboekje 'Sint Nicolaas en zijn knecht' voor het
eerst een gekleurde knecht voor de goedheiligman introduceerde. Ook schreef hij
als eerste over een intocht en stoomboot, maar daar zit de pijn niet.

De knecht had in 1850 nog geen naam en was gekleed als een zwarte page, een
jongen die doorgaans in dienst was van een ridder. Een naam had dat hulpje - op
een prent in het boek pakt hij een cadeautje in - nog niet. Negen jaar later
kreeg hij in de katholieke krant De Tijd een naam: Pieter. Later raakte de naam
Zwarte Piet in zwang.

De vraag is of Zwarte Piet een racistische achtergrond heeft. Ja, zegt John
Helsloot van het Meertens Instituut waar hij specialist is op gebied van de
nationale feestcultuur. Hij vindt de zwarte knecht in essentie een racistisch
fenomeen.

De figuur Zwarte Piet staat volgens Helsloot onmiskenbaar in de traditie van de
heersende opvatting uit de negentiende eeuw dat een dienende rol donkergekleurde
mensen het beste past. Dat was ook de gedachte die de slavernij legitimeerde.

Helsloot meent dat die neerbuigende houding terug is te zien in de ontwikkeling
van de figuur Zwarte Piet, die in de loop der tijd karikaturaler en stereotieper
wordt. Het dommige, het gebroken Nederlands en zijn bereidheid om te springen en
te dansen maken volgens hem deel uit van een racistisch patroon. Net als het
kroeshaar, rode lippen en gouden ringen door het oor.

Lijnrecht tegenover Helsloot staat journalist Arnold-Jan Scheer, schrijver van
het boek 'Wild geraas' over zijn zoektocht naar de rituelen rond Sinterklaas.
Volgens Scheer is Zwarte Piet geen Afro, geen Moor, geen slaaf en zelfs geen
knecht van Sinterklaas. Het archetype Zwarte Piet is veel ouder dan het boek van
Schenkman uit 1850.

Sinds dertig jaar bezoekt hij Sinterklaas- en nieuwjaarsriten op afgelegen
plekken in Europa. Zwarte Piet speelt volgens hem een rol zoals iemand die de
nar speelt of in travestie gaat tijdens carnaval. Het zwartmaken van het gezicht
gebeurt tijdens de jaarwisseling van Engeland tot Macedonië. In Perzië dansen
zwart gemaakte jongemannen met nieuwjaar een hele week en als zij verdwijnen
verschijnt er een grijsaard met een hele lange baard die geschenken brengt.

Sinds kort wijzen tegenstanders van Zwarte Piet op een kort filmpje op YouTube
uit 1935 waarop bij de intocht witte pieten' zijn te zien. Het feest kan, zo
stellen zij, best zonder geschminkte figuren.

Volgens historica Marie-José Wouters toont dit film echter geen Pieten, maar
herauten die voorop gingen in de stoet. Wouters schreef het
'Sinterklaaslexicon'. "Bij de allereerste intocht in de hoofdstad in 1934 werden
de Pieten gespeeld door zes Surinaamse matrozen die met hun schip in de haven
lagen."

LOAD-DATE: 17 October 2013

LANGUAGE: DUTCH; NEDERLANDS

GRAPHIC:                      In de negentiende eeuw kreeg Zwarte Piet zijn
huidige voorkomen.

PUBLICATION-TYPE: Krant

JOURNAL-CODE: Trouw


                    Copyright 2013 De Persgroep Nederland BV
                              All Rights Reserved

                              73 of 100 DOCUMENTS



                              Dagblad De Limburger

                            October 15, 2013 Tuesday
                                  HLN1 Edition

Zeurpieten

BYLINE: door Ray Simoen

SECTION: Blz. 6

LENGTH: 249 words


Column

Het eind van het jaar zit vol kleurrijke rituelen. Zoals het sinterklaasfeest.

Sinds zo'n 50 jaar wordt dit kinderfeest voorafgegaan door een nieuw ritueel:
zeurpieten.

Favoriet spel onder opvoeders.

Moet Zwarte Piet niet van het feest gebannen worden omdat de knecht van de Sint
een schandelijk relict is uit de slaventijd?We willen toch geen kinderfeest waar
bloedvlekken kleven aan het 'in d'een of andere hoek' gegooide snoepgoed?

En waarom moet die zwarte de knecht van de blanke spelen?

En wat voor een krom Nederlands spreekt Piet. Dat is toch niet zoals we in
Nederland met veelkleurigheid en andere tongvallen willen omgaan.

Zodra de eerste folders voor kinderspelen op de deurmat vallen en in de winkels
de eerste huisjes van snoepgoed en speculaas worden gebouwd, begint dit
traditionele gezeur over Zwarte Piet. Dit jaar nog heftiger.

Het is 150 jaar geleden dat de slavernij is afgeschaft, dus waarom dan nog
langer gewacht met het opheffen van het laatste symbool van de slavernij: Zwarte
Piet.

Nee, wie Zwarte Piet associeert met racisme is zelf een racist, menen veelal
blanke sint-vierders. Zwarte Piet is een grappige kindervriend, die net zo bij
het feest hoort als pepernoten.

Schrijver Robert Vuijsje roept: ,,Maak van Zwarte Piet een Kleurenpiet". Piet
met een geel, groen, blauw of zwart geschminkt gezicht.

Niemand hoeft zich nog gekwetst te voelen door een Piet met een kop als een
toverbal, meen hij.

Naar de mening van kinderen, van wie dit feest toch is, wordt nooit gevraagd.

LOAD-DATE: October 15, 2013

LANGUAGE: DUTCH; NEDERLANDS

PUBLICATION-TYPE: Krant


           Copyright 2013 Media Groep Limburg / Dagblad De Limburger
                              All Rights Reserved

                              74 of 100 DOCUMENTS



                               Elsevier Weekblad

                                12 oktober 2013

Zwarte piet

BYLINE: Arendo Joustra

SECTION: NON SOLUS; Blz. 3 Ed. 69 Nr. 41

LENGTH: 285 woorden


Non Solus

Zwarte Piet

Het is nog niet eens half oktober of de discussie over Zwarte Piet is al weer
losgebarsten. Het is een jaarlijks ritueel, net als de viering van dat mooie
kinderfeest zelf.

Blijkbaar is de figuur van Zwarte Piet kwetsend voor veel Nederlanders die uit
de Antillen, Suriname of Afrika komen. Ze voelen zich afgebeeld als een
clowneske knecht en de associatie met de slavernij ligt al snel voor de hand.

De uitleg dat Zwarte Piet helemaal niet 'zwart' is, maar zwart is van het roet
in de schoorsteen, helpt niet echt. Want waarom heeft hij dan kroeshaar en niet
een paar zwarte vegen op een blanke snuit?

Wat de laatste jaren opvalt, is dat vooral 'blanke' Nederlanders nogal heftig
reageren op het afwijzen van 'hun' Zwarte Piet. Zo verloor maandag de
kandidaat-burgemeester van Utrecht Henk Westbroek zijn zelfbeheersing in een
televisiedebatje over Zwarte Piet met de (zwarte) kunstenaar Quinsy Gario, die
zelf heel rustig bleef.

Westbroeks reactie is een typerende reactie: zwarten moeten zich niet beledigd
voelen, want zo is het niet bedoeld. Maar dat is iets te gemakkelijk. 'Als jij
een karikatuur van iets of iemand maakt, dan is het niet aan jou om te beslissen
of dat beledigend is of niet,' zei de Javaans-Surinaamse schrijfster Karin
Amatmoekrim vorig jaar in Elsevier over deze kwestie.

Dat Nederlanders nogal hysterisch kunnen reageren, moest Quinsy Gario twee jaar
geleden ervaren toen hij door drie agenten tegen de grond werd gewerkt toen hij
bij de intocht van Sinterklaas in Dordrecht een T-shirt droeg met de tekst: '
Zwarte Piet is racisme'.

Wellicht wijzen de heftige reacties op het afwijzen van 'onze' Zwarte Piet toch
op enig, terecht, ongemak.

Arendo Joustra,

hoofdredacteur

LOAD-DATE: October 9, 2013

LANGUAGE: DUTCH; NEDERLANDS

PUBLICATION-TYPE: Tijdschrift

JOURNAL-CODE: ELS


                        Copyright 2013 Reed Business BV
                              All Rights Reserved

                              75 of 100 DOCUMENTS



                                   Het Parool

                            11 oktober 2013 vrijdag

Zwarte Piet vraagt om een beetje begrip over en weer

BYLINE: PATRICK MEERSHOEK

SECTION: Nieuws; Blz. 9

LENGTH: 759 woorden


Sinterklaasfeest: Harde actie rond belangrijkste nationale traditie schiet zijn
doel voorbij

De verharding van de discussie over Zwarte Piet is contraproductief, stelt
directeur Ineke Strouken van het Nederlands Centrum voor Volkscultuur.
'Tradities veranderen, maar niet van de ene op de andere dag.'

Makkers staakt uw wild geraas, luidt de oproep van Ineke Strouken aan het adres
van de fanatieke voor- en tegenstanders van het fenomeen Zwarte Piet. "Ik maak
me zorgen over de verharding van het debat," zegt de directeur van het
Nederlands Centrum voor Volkscultuur en Immaterieel Erfgoed.

"Ik merk dat de bereidheid om kennis te nemen van de argumenten van de
tegenpartij verdwijnt. Een paar jaar geleden was er nog wel wat begrip voor de
bezwaren die mensen tegen Zwarte Piet kunnen hebben. Nu lijkt iedereen zich
schrap te zetten, vastbesloten om de ander geen millimeter ruimte te gunnen."

Met professionele belangstelling volgt Strouken de hoogopgelopen discussie over
de positie van Zwarte Piet in het Sinterklaasfeest, een discussie die zich
overigens voornamelijk in Amsterdam afspeelt. Het nieuws dat tegenstanders van
de zwarte knecht bezwaarschriften hebben ingediend tegen het afgeven van een
vergunning voor de intocht in de hoofdstad, leidde echter in het hele land tot
overwegend woedende reacties. "Het feest van Sint Nicolaas wordt gezien als de
belangrijkste traditie in ons land," zegt Strouken. "Zo'n harde actie om de
intocht te dwarsbomen veroorzaakt een scherpe reactie van de voorstanders."

Zonde, vindt Strouken, want er zit wel degelijk beweging in de presentatie van
Zwarte Piet. "Tradities zijn per definitie dynamisch. Ze passen zich voortdurend
aan aan de geest van de tijd."

Zo heeft Sint Nicolaas zich in de loop van de eeuwen ontwikkeld van een
indrukwekkende heilige tot een goedlachse kindervriend. Zwarte Piet veranderde
van een dommige knecht in een manager met een groot probleemoplossend vermogen.
"We zien de populariteit van Zwarte Piet de laatste jaren toenemen. Mensen
vinden het veel leuker om Zwarte Piet te spelen dan Sinterklaas."

Ook het uiterlijk van Zwarte Piet verandert. Op verschillende plaatsen in het
land zijn initiatieven om de knecht te ontdoen van zijn stereotiepe kenmerken
als het kroeshaar, de dikke lippen en de ringen door het oor.

Strouken: "Er duiken Zwarte Pieten op met roetvegen in het gezicht in plaats van
een geheel geschminkt gezicht. In die zin heeft de kritiek op de traditionele
verschijning van Zwarte Piet wel degelijk effect. Alleen, het zijn geen
veranderingen die je van het ene op het andere jaar kunt doorvoeren. Het zijn
veranderingen die van onderop moeten worden doorgevoerd. Dat vraagt om geduld en
een beetje begrip over en weer."

Het Centrum voor Volkscultuur onderkent de gevoeligheid van het fenomeen Zwarte
Piet, ook in het buitenland. Tijdens de vergadering van het Intergouvernementeel
Comité voor de Bescherming van het Immaterieel Cultureel Erfgoed, in december
vorig jaar in Parijs, maakte Sinterklaas onderdeel uit van de Nederlandse
presentatie, maar Zwarte Piet was voor de zekerheid thuis gelaten. "We vreesden
voor gefronste wenkbrauwen," zegt Strouken. "Ik denk dat het verstandig is om
eerst de discussie in eigen land tot een goed einde te brengen, voor we ons in
het buitenland presenteren."

Het Sint Nicolaasgenootschap Nederland werkt momenteel aan een voorstel om het
feest te laten opnemen in de Inventaris Cultureel Immaterieel Erfgoed. "Wij
hebben het genootschap het advies gegeven om daarbij ook te kijken naar de rol
van Zwarte Piet in het feest. Voorwaarde voor de erkenning van de traditie is de
zorg voor een goede overdracht naar toekomstige generaties. Wij zien Zwarte Piet
wat dat betreft als een knelpunt. Er moet een doortimmerd plan op tafel komen
over mogelijkheden om een nieuwe Zwarte Piet te ontwikkelen."

Als het aan Strouken ligt, komt er een conferentie waar de twee landelijke
verenigingen en de makers van het Sinterklaasjournaal rond de tafel gaan zitten
met de verklaarde tegenstanders van Zwarte Piet in zijn huidige vorm.

"Het moet toch mogelijk zijn als volwassen mensen te zoeken naar een creatieve
oplossing. Het zal van beide partijen enige soepelheid vergen. De activisten
moeten accepteren dat Zwarte Piet niet zal verdwijnen, de verenigingen moeten de
bereidheid hebben het experiment aan te gaan met de aankleding van Zwarte Piet.
Ik ben ervan overtuigd dat we over vijftien jaar een feest kunnen hebben waar
iedereen zich in kan vinden."

'De bereidheid om naar argumenten van de ander te luisteren, verdwijnt'

LOAD-DATE: 11 October 2013

LANGUAGE: DUTCH; NEDERLANDS

GRAPHIC: Zwarte Pieten bij de intocht van Sinterklaas in Amsterdam. Op
verschillende plaatsen in het land krijgt de knecht al een minder stereotiep
nieuw uiterlijk.
Floris Lok
Ineke Strouken

PUBLICATION-TYPE: Krant

JOURNAL-CODE: Het Parool


                    Copyright 2013 De Persgroep Nederland BV
                              All Rights Reserved

                              76 of 100 DOCUMENTS



                             De Gooi- en Eemlander

                           10 oktober 2013 donderdag

Geen titel

BYLINE: HDC Media

LENGTH: 367 woorden


Witte Piet is ook een kindervriend  Aantal stemmen: 1238

Joanna van der Hoek, Den Haag.

Eens. Zwarte Piet is racisme. De karikatuur is een pijnlijke herinnering aan het
koloniale verleden. Hoe goed iedereen het ook bedoelt. Een blanke baas met
donkere knechten, dat kan in 2013 echt niet meer. Onbewust draagt het bij aan
een cultuur waarin mensen met een donkere huidskleur een ondergeschikte positie
hebben.

Peter v.d. Heijden, Haarlem.  Oneens. Sinterklaas is al een eeuwigheid een
kinderfeest mét zwarte Pieten. De Pieten zijn ook kindervrienden, delen snoepjes
uit en halen acrobatische toeren uit. Een kind ziet echt geen 'slaaf' in zwarte
Piet.

Janna Kodde, Leiden.  Eens.

Wie in staat is een feestje te vieren kan dat ook zonder mensen op huidskleur te
discrimineren. 'zwarte Piet' geeft altijd aanleiding tot veel vernederende
'grapjes' ten koste van mensen met een getinte huidskleur.

Tijd om iets anders te verzinnen dus.

Reynier Molenaar, Hilversum.  Oneens. Sommige mensen lijken de historische
context uit het oog verloren te zijn. Hoewel je vroeger zou hebben kunnen zeggen
dat de teksten en beelden van zwarte Piet discriminerend waren, zijn ze dat nu
allang niet meer. Het is belangrijk om een traditie in ere te houden en daarbij
ook de historische context te vertellen zodra kinderen daar klaar voor zijn.

Mensen die vinden dat zwarte Piet moet verdwijnen begrijpen de traditie van het
sinterklaasfeest niet. Zij komen uit een andere cultuur, ze zouden zelf actie
moeten ondernemen om zich in onze culturele traditie te verdiepen in plaats van
ze te willen veranderen.

M. Kroes, Zaandam.  Oneens. Zwarte Piet heeft niets met racisme te maken. Het is
gewoon een kinderfeest en kinderen, voor wie zwarte Piet is bestemd, zijn
helemaal niet bezig met racisme. Ophouden met deze onzin!

Hanny May, Hilversum.  Oneens. Surinamers verbeelden zich te veel. Zwarte Piet
was het Moorse knechtje van Sinterklaas uit Spanje. Heeft niets met slavernij te
maken. 'Moriaantje zo zwart al roet'. Dat kwam doordat hij de pakjes voor de
kinderen door de schoonsteen moest bezorgen.

eens

oneens

LOAD-DATE: 10 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HDC_De_Gooi


             Copyright 2013 HDC Media B.V. / De Gooi- en Eemlander
                              All Rights Reserved

                              77 of 100 DOCUMENTS



                                Haarlems Dagblad

                           10 oktober 2013 donderdag

Geen titel

BYLINE: HDC Media

LENGTH: 367 woorden


Witte Piet is ook een kindervriend  Aantal stemmen: 1238

Joanna van der Hoek, Den Haag.

Eens. Zwarte Piet is racisme. De karikatuur is een pijnlijke herinnering aan het
koloniale verleden. Hoe goed iedereen het ook bedoelt. Een blanke baas met
donkere knechten, dat kan in 2013 echt niet meer. Onbewust draagt het bij aan
een cultuur waarin mensen met een donkere huidskleur een ondergeschikte positie
hebben.

Peter v.d. Heijden, Haarlem.  Oneens. Sinterklaas is al een eeuwigheid een
kinderfeest mét zwarte Pieten. De Pieten zijn ook kindervrienden, delen snoepjes
uit en halen acrobatische toeren uit. Een kind ziet echt geen 'slaaf' in zwarte
Piet.

Janna Kodde, Leiden.  Eens.

Wie in staat is een feestje te vieren kan dat ook zonder mensen op huidskleur te
discrimineren. 'zwarte Piet' geeft altijd aanleiding tot veel vernederende
'grapjes' ten koste van mensen met een getinte huidskleur.

Tijd om iets anders te verzinnen dus.

Reynier Molenaar, Hilversum.  Oneens. Sommige mensen lijken de historische
context uit het oog verloren te zijn. Hoewel je vroeger zou hebben kunnen zeggen
dat de teksten en beelden van zwarte Piet discriminerend waren, zijn ze dat nu
allang niet meer. Het is belangrijk om een traditie in ere te houden en daarbij
ook de historische context te vertellen zodra kinderen daar klaar voor zijn.

Mensen die vinden dat zwarte Piet moet verdwijnen begrijpen de traditie van het
sinterklaasfeest niet. Zij komen uit een andere cultuur, ze zouden zelf actie
moeten ondernemen om zich in onze culturele traditie te verdiepen in plaats van
ze te willen veranderen.

M. Kroes, Zaandam.  Oneens. Zwarte Piet heeft niets met racisme te maken. Het is
gewoon een kinderfeest en kinderen, voor wie zwarte Piet is bestemd, zijn
helemaal niet bezig met racisme. Ophouden met deze onzin!

Hanny May, Hilversum.  Oneens. Surinamers verbeelden zich te veel. Zwarte Piet
was het Moorse knechtje van Sinterklaas uit Spanje. Heeft niets met slavernij te
maken. 'Moriaantje zo zwart al roet'. Dat kwam doordat hij de pakjes voor de
kinderen door de schoonsteen moest bezorgen.

eens

oneens

LOAD-DATE: 22 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HDC_Haarlem


                Copyright 2013 HDC Media B.V. / Haarlems Dagblad
                              All Rights Reserved

                              78 of 100 DOCUMENTS



                                    NRC.NEXT

                            9 oktober 2013 woensdag

Wat we nodig hebben is een Pietenreferendum

SECTION: denken

LENGTH: 769 woorden

SAMENVATTING

Nu al barst de discussie los over Zwarte Piet. Verlos ons van deze strijd waarin
de rede het aflegt tegen het sentiment, betoogt Merlijn Kerkhof.

VOLLEDIGE TEKST:

Het is inmiddels traditie dat in de maanden voor Sinterklaas twee discussies
opspelen: de vraag wanneer de kruidnoten in de schappen horen te liggen en de
vraag of Zwarte Piet moet worden afgeschaft wegens racisme.

De Pietendiscussie bereikte mij dit jaar al voor ik één kruidnoot had
doorgeslikt. De sympathieke anti-Pietenactivist en kunstenaar Quinsy Gario was
maandagavond te gast bij Pauw & Witteman om zijn jaarlijkse beklag te doen tegen
de ,,koloniale oprisping". In  de tweede week van oktober was Zwarte Piet al
trending topic op Twitter - chapeau, Quinsy.

Voor een  activist die zegt te strijden tegen de impact van Zwarte Piet, heeft
Gario het wel erg veel over  de ontstaansgeschiedenis van Piet.  Zo weet Gario
precies te vertellen wanneer Zwarte Piet voor het eerst verscheen (in 1850) en
wanneer de roe van televisie verdween (1966). Hij wil zeggen: het
sinterklaasfeest is vaker aangepast aan de wensen van de tijd, dus dat kan ook
nu gebeuren.

Interessant, maar Gario zou zich beter kunnen richten op de perceptie van Zwarte
Piet in de 21ste eeuw. Wie ontkent nou nog dat de gelaatstrekken en het gedrag
van Zwarte Piet voortkomen uit oude denkbeelden over zwarte slaven? We weten nu
natuurlijk  beter: zwarte mensen zijn niet dommer of onhandiger dan blanken.

Dat Piet vroeger werd gezien als domme neger  is pijnlijk, maar doet er niet toe
zolang we hem nu niet meer zo  zien. De slaaf is geëvolueerd tot vrolijke
uitzendkracht van de Sint, zeggen de Piet-aanhangers. Hoewel de meeste
Nederlandse huishoudens al jaren centrale verwarming hebben, vertellen we
kinderen dat Piet zwart is door het roet van de schoorsteen. Piet deelt
cadeautjes uit, en kruidnoten die hij vermoedelijk al in augustus bij de Aldi
heeft gekocht. Zwarte Piet is door en door sympathiek - wie kan er iets  tegen
hem hebben?

Maar de erkenning dat deze vriendelijke Piet een relikwie is uit een racistisch
verleden, is voor de tegenstanders niet genoeg. Volgens Gario ervaren veel
zwarte Nederlanders Zwarte Piet als kwetsend. Ook denkt hij  dat blanke
Nederlanders  hun Piet toch, stiekem,  als domme neger zien. Piet moet weg.

Behalve de mensen die strijden voor afschaffing, mengen zich ruwweg twee groepen
in het Pietendebat.  De mensen die bereid zijn het gesprek aan te gaan, omdat ze
geen medeburgers voor het hoofd willen stoten. En het kamp pro-Piet,
waarschijnlijk het grootste, dat Piet lijkt te zien als belangrijk onderdeel van
het Sinterklaasfeest, en dus van de Nederlandse cultuur.

Die kampen zijn allebei nog veel vervelender dan dat van de tegenstanders. Het
eerste bracht ons de afzichtelijke, politiek-correcte Regenboogpieten. Het
tweede wil überhaupt niet praten en beantwoordt alle uitnodigingen tot debat met
wanstaltige argumenten (,,het is nou eenmaal traditie") of  dreigtweets. Waar
deze boosheid vandaan komt, mogen de sociologen verklaren.

De discussie verloopt ieder jaar langs dezelfde patronen, die zich laten
samenvatten door het cliché: een glas, een plas en alles bleef zoals het was. We
horen steeds dezelfde (non-)argumenten, terwijl de kampen niet nader tot elkaar
komen. Kunnen we er dan niet eens over ophouden? Laten we alsjeblieft de knoop
doorhakken.

Laten we stemmen. Een referendum. Gaan we door of kappen we met die schmink? We
spreken af dat we ons neerleggen bij de uitkomst. Natuurlijk zijn tradities niet
zo makkelijk uit te roeien (zie de monarchie), maar we kunnen op zijn minst
bepalen hoe we de televisie-uitzending van de intocht van Sinterklaas vormgeven.

Ja, laten we een referendum  houden. Dan kunnen we in ieder geval één vervelende
traditie de nek omdraaien: deze jaarlijkse strijd waarin de rede het altijd
aflegt tegen het sentiment.

Zwarte Piet is door en door  sympathiek. wie kan er iets  tegen hem hebben?

Eeuwige discussies

Merlijn Kerkhof  (1986) is redacteur van nrc.next

Ook al je buik vol van de kruidnotendiscussie, of van Zwarte Piet in oktober?
Ieder seizoen heeft zijn terugkerende debatten  zonder uitzicht op een snelle
oplossing. Deze bijvoorbeeld:

Het is herfst. Vanwege de blaadjes op het spoor rijdt de NS volgens een
aangepaste dienstregeling. Op Twitter wordt de oorlog verklaard aan ProRail.

Stel: er staat een kampioenschap voor de deur. WK of Olympische Spelen. Gaan we
zeker boycotten, toch?

Is het Tweede Paasdag of Tweede Kerstdag? Dan stroomt de mailbox van de
opinieredactie vol: laten we die vrije dagen inwisselen voor islamitische
feestdagen.

LOAD-DATE: 8 October 2013

LANGUAGE: DUTCH; NEDERLANDS

GRAPHIC: logo_quote_denken
Illustratie Hajo
logo_i_denken

PUBLICATION-TYPE: Krant

JOURNAL-CODE: nrc.next


                         Copyright 2013 NRC Media B.V.
                              All Rights Reserved

                              79 of 100 DOCUMENTS



                                   Het Parool

                             7 oktober 2013 maandag

Het Zwarte Pietgezeur is weerbegonnen

SECTION: Het Laatste Woord

LENGTH: 890 woorden


Het wil er bij sommige mensen maar niet in dat Zwarte Piet geen overblijfsel is
van een besmet verleden. Veel lezers ergeren zich daarom aan de pogingen van
kunstenaar Quinsy Gario die hoopt dat de er dit jaar geen vergunning wordt
gegeven voor de intocht van Sinterklaas in Amsterdam.

In Het Parool van vrijdag word ik weer eens geconfronteerd met de jaarlijkse
discussie over het fenomeen Zwarte Piet en de daaraan gelinkte veronderstelling
van discriminatie. De heer Quinsy Gario moet toch wel een zeer gefrustreerde man
zijn om Zwarte Piet te linken aan discriminatie.

Ik vrees Gario zich niet verdiept heeft in de geschiedenis en het historisch
verleden van het Sinterklaasfeest, had hij dat wel gedaan dan had hij gezien dat
de link Zwarte Piet en discriminatie volledig uit de lucht is gegrepen. Hij
gebruikt het onderwerp Sint en Piet alleen maar om zijn eigen
minderwaardigheidsgevoel een plek te geven. Dat hij daarmee misschien wel het
Sinterklaasfeest van tachtig procent van de Nederlandse en niet Nederlandse
kinderen verpest en ze het feest ontneemt, interesseert hem kennelijk niet.

Bij deze wil ik de heer Gario, in notendop, de geschiedenis van Sinterklaas en
Zwarte Piet uit de doeken doen. Sinterklaas was een bisschop uit Turkije die na
een lange tocht uiteindelijk in Spanje terecht is gekomen. Daar trof hij een
voor hem afschuwelijke situatie van armoede aan. Vooral de armoede onder
kinderen was iets wat hem zeer trof.

Uiteindelijk komt het erop neer dat hij op zijn geboortedag zo veel mogelijk van
deze kinderen iets van een menswaardig bestaan probeerde te geven door
cadeautjes in de vorm van kleren en eten te geven. Omdat het heel veel kinderen
betrof, heeft hij hulp gezocht in de, huidige, vorm van Zwarte Piet. Zwarte Piet
was namelijk helemaal niet zwart en werd door deze bisschop ook niet
gediscrimineerd. Zwarte Piet was namelijk een Moor. Moren waren in die tijd veel
aanwezig in Spanje en Portugal, lees uw geschiedenis!

Deze licht getinte Moor werd zwart omdat de giften van de bisschop door de
schoorsteen werd geleverd, want voor de deur zetten had geen zin in verband met
diefstal. Aangezien de kachel gestookt werd met van alles en nog wat, was de
uitstoot van rook een grote zwarte walm. Als je daar dus in de buurt kwam was je
binnen de kortste tijd pikzwart. Had in plaats van een Moor een lelieblanke
Nederlander op dat dak gestaan, was ook hij binnen de kortste keren pikzwart
geweest.

Ik woon in een grote multiculturele wijk waar de mensen jaren geleden al hebben
laten weten dat mensen met hun poten van hun Zwarte Piet af moeten blijven. Het
lijkt mij dan ook verstandig dat Gario zijn frustraties en
minderwaardigheidsgevoelens bij een psycholoog neerlegt in plaats van een
onschuldig kinderfeest proberen te vernietigen.

Marcel Kemna, Amsterdam

Huidskleur onbelangrijk

Aangezien het mij aan het hart gaat dat de Sinterklaasintocht dreigt te worden
afgeblazen vanwege het discriminerende karakter (Het Parool van vrijdag) in de
persoon van Zwarte Piet, heb ik het volgende voorstel om voor eens en altijd van
deze discussie af te zijn :

Verander de identiteit van Zwarte Piet door de gewenste huidskleur van deze
knecht te veranderen van zwart in 'elke mogelijke kleur'.

Het is tenslotte zo dat Piet zijn cadeautjes via de schoorsteen pleegt af te
leveren en daar zwart uit tevoorschijn komt. Daarom kan de naam Zwarte Piet
blijven bestaan, maar dienen de schminktechnieken aangepast te worden: in plaats
van helemaal zwart dient Piet er zwart besmeurd uit te zien op zijn overigens
blanke, bruine gele of zwarte huid.

Het zou prachtig zijn als Amsterdam als multigekleurde hoofdstad de toon zou
zetten.

Zwarte Piet blijft Zwarte Piet heten ongeacht zijn huidskleur en er is
tegelijkertijd een goede verklaring voor het feit dat deze knecht zo zwart is.

Jaap van der Dussen, Heiloo

Stop met dat knechtgezeur

Ja hoor daar zijn ze weer! De pepernoten liggen amper in de schappen of de
politiek-correcten en overige zure lieden willen voor de tigste keer het ons
blijmakende en zeker niet discriminerende Sint-en-Pietfeest van alle luister
ontdoen (Het Parool van vrijdag)! Gaan ze dat zelf tegen al die goedgelovige
schatjes van nul tot zeven vertellen? Moeten we Santa Claus zélf zijn cadeautjes
laten inpakken in plaats van dat zijn Lapse groeistoornisknechtjes dat doen?

Stop eens met dat knechtgezeur en blijf van ons feest af! De negatieve energie
die deze feestverknallers aanwenden, kunnen ze beter gebruiken om in de
derdewereldlanden hand-en-spandiensten te verrichten.

Nicolaas Scharn, Almere

Niemand met een pofbroek

Het gaat weer eens over Zwarte Piet. Quinsy Gario blijft kijken met zijn eigen
ogen die discrimineren en beledigen. Geen enkel kind doet dit.

Zwarte Piet is niet een slaaf, hij is de helper van Sinterklaas die tot groot
plezier van de kinderen stoute dingen doet en grapjes uithaalt. Ik weet zeker
dat nog nooit een neger (of ik weet niet eens meer hoe ik een zwarte medemens
moet noemen zonder op de brandstapel te belanden) door een kind op straat is
nageroepen met 'hé Zwarte Piet,' omdat geen enkele neger over straat loopt met
een hoed met veer, een pofbroek en een gekleurde maillot. Dus houd op, laat deze
traditie bestaan, en richt uw woede op echt belangrijke zaken.

Renee Brokmann, Amsterdamv

Ook een lelieblanke Nederlander zou er pikzwart van worden

LOAD-DATE: 7 October 2013

LANGUAGE: DUTCH; NEDERLANDS

GRAPHIC: Zwartgeschminkte Pieten tijdens de intocht in 2011.
Koen Suyk/ANP

PUBLICATION-TYPE: Krant

JOURNAL-CODE: Het Parool


                    Copyright 2013 De Persgroep Nederland BV
                              All Rights Reserved

                              80 of 100 DOCUMENTS



                                NRC Handelsblad

                              2 juli 2013 dinsdag

De afschaffing van Zwarte Piet;
column

BYLINE: Arjen van veelen

SECTION: In het nieuws

LENGTH: 475 woorden


Zeker, het is wat vroeg om over Zwarte Piet te beginnen, maar ik heb een excuus.
Gisteren werd de slavernij herdacht in het Oosterpark in Amsterdam. Op dat
festival zou ook een fotohokje staan waar iedereen op de foto kon, verkleed als
Zwarte Piet. Of beter: als Piet, zonder dat Zwarte. Het idee was: als nu eens
iedereen Piet kon zijn, blank, geel, et cetera, dan was Piet niet langer
racistisch. Piet2014 heette de actie, bedacht door de stichting Nederland Wordt
Beter.

Sympathiek idee. Elegante oplossing ook, die ons eindelijk verlost van die - ja
- foute folklore.  Zwarte Piet wordt Piet, klaar. Maar het fotohokje kwam er
niet, waarover zo meer.

Op een bankje sprak ik één van de bedenkers, de Ghanese Nederlander Jerry
Afriyie. Het was nog rustig in het park, de kraampjes en podia leeg. Later zou
het koningspaar komen, en minister Lodewijk Asscher, die geen excuses,  wel
,,diepe spijt" zou aanbieden over het slavernijverleden  (raar woord, trouwens,
dat slavernijverleden; of bestaat er ook een 'holocaustverleden'?)

Jerry droeg een T-shirt met de tekst 'Noem me geen neger, ik heb een naam'. Hij
zei dat 'neger' vroeger synoniem was voor 'slaaf'. Neger betekent weliswaar
letterlijk 'zwart', maar koffie noemen we niet neger. Hij vond dat Nederland nog
veel kon leren over vroeger. ,,De Nederlander moet inburgeren in de slavernij."

Op zijn elfde kwam hij hier. Belandde in een schakelklasje voor immigranten -
zijn ,,speeddate met Nederland". Hij leerde er liedjes als 'Hoofd, schouders,
knie en teen'. Leerde over Sinterklaas. Superleuk, vond hij eerst, tot hij
ondervond dat Zwarte Piet ook scheldwoord was.

Twee jaar terug begon hij samen met Quinsy Gario de campagne 'Zwarte Piet is
Racistisch'. In 2011 waren ze samen even wereldnieuws toen ze werden opgepakt
bij de intocht van Sinterklaas in Dordrecht. Later bedachten ze de racismevrije
Piet.

Maar ze werkten niet langer samen. Quinsy neemt nu op Facebook afstand van het
project. Hij is niet de enige criticus. Het regende er kritiek: dat het ongepast
was om juist op de slavernijherdenking een pietenpak te dragen; dat er geen
alternatieve Piet moest komen, maar überhaupt geen Piet.

Misschien was dit niet de plaats en de dag voor dat fotohokje, zegt Jerry.
Daarom is het gecanceld. In plaats daarvan kwam er een 'discussietafel'.  Hij
hoopt dat zijn twee kinderen later geen Zwarte Piet genoemd worden. Daar werkt
hij het hele jaar door aan, samen met de andere vrijwilligers, zonder subsidie.
Ze praten met pakpapierfabrikanten; banketbakkers; met het  Sinterklaasjournaal.
Een permanente campagne.  In 2033 moet Zwarte Piet echt passé zijn. Dat is het
streefjaar.

Het lijkt vroeg om nu over Zwarte Piet te beginnen, maar het is eigenlijk heel
laat.

Arjen van Veelen schrijft op deze plek een wisselcolumn  met Margriet Oostveen.

Vroeg om over Zwarte Piet te beginnen? Het is heel laat

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              81 of 100 DOCUMENTS



                                 Vrij Nederland

                                December 8, 2012

De discussie rond Zwarte Piet raakt Nederlanders echt, zowel blank als gekleurd

BYLINE: Stephan Sanders

SECTION: SANDERS; Column; Blz. 90

LENGTH: 757 woorden


Even nakaarten. Het stereotype wil dat Nederlanders klagen, en daar ook een
zekere wellust aan beleven. Waarom moet het dan verbazing wekken dat ook
Surinaamse en Antilliaanse Nederlanders van klagen houden? Hun jongste klacht
heet Zwarte Piet, en hoe serieus je die klacht ook wilt nemen, het tekent eerder
de betrokkenheid dan de distantie van die klagers. Ze bemoeien zich met de
Nederlandse samenleving, met een inzet die voor een Fransman of Colombiaan wel
altijd onbegrijpelijk zal blijven. Het geschilpunt ' in dit geval de rol van
Piet tijdens het sinterklaasfeest ' is dus eerder het bewijs van hun
Nederlanderschap dan het tegendeel daarvan.

Ik schreef wel 'hun jongste klacht', maar dat is niet helemaal waar, zowel wat
betreft dat 'hun' als wat betreft die 'klacht'. Al in de jaren zestig waren er
'bewuste witte' Nederlanders die zich zorgen maakten over 'het verkeerde beeld'
dat Nederlandse kinderen door Zwarte Piet zouden krijgen van 'de neger'. En in
de jaren daarna was het een klein groepje linkse Surinamers dat van zich liet
horen toen de massa-immigratie vanuit die oud-kolonie eenmaal goed en wel op
gang was gekomen. De gevoeligheid kon pas ontstaan toen zich hier steeds meer
gekleurde en zwarte Nederlanders meldden die hier bleven. Klagen is een vorm van
aandacht vragen, en elke opkomende of nieuwe groep in een samenleving doet er
goed aan een klachtenlijstje bij de hand te houden zodat de rest weet: 'Hee, die
lui doen ook mee.' Dat is in het kort hoe het debat over Zwarte Piet
sociologisch in elkaar steekt.

Dan nu de klacht zelf: is Zwarte Piet racistisch? Heel wat etnografen hebben hun
tanden stukgebeten op die vraag. Het bijzondere is dat onze Sint, anders dan in
omliggende landen, jarenlang geen helper kende. In 1850 schreef de onderwijzer
Jan Schenkman over 'St. Nikolaas en zijn knecht' en pas op het einde van de
negentiende eeuw zien we een figuur ontstaan die de trekken heeft van Zwarte
Piet, geschminkt, voorzien van krullenpruik en al. Gaat-ie nu gekleed als page,
de kleine zwarte bediende die in de negentiende eeuw in zeer kleine, welvarende
kring wel werd gehouden als teken van grandeur? Of is Piet van meet af aan een
fantasiefiguur geweest, aangekleed volgens Moorse overleveringen, vermengd met
een forse dosis oriëntalisme?

Het valt in ieder geval op dat 'onze' Piet pas goed op dreef kwam toen de
slavernij in de Nederlandse koloniën al was afgeschaft (1863). Al die boze
jongens die zeker weten dat Piet een slaaf is, welja een Saraceense slaaf,
hebben niet zoveel poten om op te staan. John Helsloot van het Meertens
Instituut en 'Sintdeskundige' heeft het onderzocht en niets in die richting
kunnen vinden. Wel verklaart dezelfde Helsloot in De Groene Amsterdammer: 'Ik
heb er lang over gedaan om openlijk te zeggen dat Zwarte Piet racistisch is.'
Hier spreekt iemand die een epifanie heeft gehad, en wel zeer recent. 'Zwarte
Piet is ontstaan in een koloniaal en racistisch tijdperk,' dus is Piet
racistisch. Tsja, zo'n beetje alles uit de negentiende eeuw ademt die sfeer. De
vraag is: wat doen we met die hele besmette geschiedenis? Uitwissen of bewaren,
afschaffen of met andere ogen bekijken? En dan nog is 'racistisch' een onhandig
containerbegrip: ik bedoel, volgens VN-resolutie 3379 uit 1991 is 'Zionisme
racisme'.  Nog even en 'onze' Piet wordt door het Palestina-comité gebrandmerkt
als een Joods complot.

De grap is: ik zie weinig kwaads in Sint en Piet, maar heb het feest al jaren
niet gevierd. Een vriend is heftig tegen Piet, maar zit nu wel pakjes uit te
delen. Van wie is dat Sint-feest? Opvallend vind ik de vele reacties die mijn
Piet-columns opleverden: het raakt Nederlanders echt, zowel blank als gekleurd.
Alsof alles wat 'echt Hollands' is in Piet belichaamd zit. Dus blijf met je
fikken van onze..., etcetera. Ik vind de stelling: 'Zwarte Piet is racisme'
zwaar overdreven, maar de gevestigde Nederlander is ook niet in z'n eerste
overreactie gestikt. Wat wordt 'ons' hier ontnomen? Onze onschuld. Maar die
waren we toch allang kwijt, na het kolonialisme, WOII en de politionele acties?
Ja, maar Sint en Piet, dat gaat over onze jeugd, die per definitie onschuldig
moet zijn, omdat we dat als kinderen ook waren. Sint en Piet zijn onze jeugd '
en die laat je niet met terugwerkende kracht door anderen bezoedelen.

Dat ongeveer is de emotionele inzet van het Piet-debat: veel Nederlanders
koesteren de vanzelfsprekendheid van hun jeugd, een paar zwarte Nederlanders
willen daar graag wat meer schuldgevoel zien.

Het is hier makkelijker om God af te schaffen dan Piet.

LOAD-DATE: December 5, 2012

LANGUAGE: DUTCH; NEDERLANDS

PUBLICATION-TYPE: Tijdschrift

JOURNAL-CODE: VN


                   Copyright 2012 Weekbladpers Tijdschriften
                              All Rights Reserved

                              82 of 100 DOCUMENTS


                              Canwest News Service

                     December 6, 2012 Thursday 03:01 AM EST

'Zwarte Piet is Racism': Criticism of Dutch fictional Christmas figure 'Black
Pete' grows

BYLINE: Toby Sterling, Associated Press

SECTION: NEWS

LENGTH: 912  words


Visitors to the Netherlands in winter are often surprised to see the Dutch
version of St. Nicholas's helpers have their faces painted black, wear Afro wigs
and have thick red lips - in short, a racist caricature of a black person.

Most Dutch are devoted to the holiday tradition of Zwarte Piet (Black Pete) and
insist he's a harmless fictional figure who doesn't represent any race. But a
growing number are questioning whether he should be given a makeover or
banished, seeing him as a blight on the country's image as a bulwark of
tolerance.

"There is more opposition to Zwarte Piet than you might think," says Jessica
Silversmith, director of the regional Anti-Discrimination Bureau for Amsterdam.

There is more opposition to Zwarte Piet than you might think

She said historically her office received only one or two complaints a year, but
the number jumped to more than 100 last year.

"It's not only Antilleans or Surinamers who are complaining," she said,
referring to people descended from the former Dutch colonies that once traded in
slavery. "It's all kinds of Dutch people."

There are various versions of the history of St. Nicholas (Sinterklaas in Dutch)
and Zwarte Piet, who made his debut as an African servant in an 1850 book.

The debate comes after a decade in which the Dutch have rolled back many aspects
of their famed tolerance policies and in which anti-immigrant sentiment has
risen sharply.

DIRK WAEM/AFP/Getty ImagesSinterklaas (Saint Nicholas) and his Zwarte Pieten
(Black Peter) arrive by boat in Antwerp.

Zwarte Piet is frequently defended as part of Dutch cultural heritage, and those
who don't like it are often bluntly invited to leave the country. Many Dutch say
Pete's black face derives from the soot he picked up climbing down chimneys to
deliver presents - although that hardly explains the frizzy hair and big lips.

A sea change may have occurred during last year's festivities, when four men
were arrested for wearing T-shirts bearing the slogan "Zwarte Piet is Racism"
outside a store during an appearance of St. Nicholas. They were charged with
protesting without a permit.

Police threw one, Quinsy Gario, to the ground, and kneed him in the back
repeatedly as they dragged him away, though he offered no resistance. A video of
the incident was placed on YouTube, and the slogan began trending.

Margriet Faber / The Associated PressCrowds of people await the arrival of St.
Nicholas, or Sinterklaas, on his horse as some of his helpers named "Zwarte Piet
" or "Black Pete", walk ahead, in Amsterdam, Netherlands on Sunday, Nov. 18,
2012.

Although police were later found to have acted wrongly, many parents felt it was
inappropriate to protest during the holiday or when children were present. Mr.
Gario says people won't discuss the matter the rest of the year, so his protest
was the only way to broach the subject.

This year the debate has clearly escalated and for the first time, a white
politician has openly challenged the tradition.

"The Sinterklaas celebration once began without Zwarte Piet," Amsterdam
councilwoman Andree van Es told the newspaper Het Parool this week. "It's time
it continues without Zwarte Piet."

Two major chainstores now use images of kids with ash-smudged cheeks in their
sales catalogues, rather than Petes with black faces. And in a first this
weekend, a documentary laying out arguments against Zwarte Piet aired on
national television.

The Sinterklaas celebration once began without Zwarte Piet

The county's most widely read news blog, "GeenStijl" launched a blistering
campaign against Black Pete, surprising because GeenStijl prides itself on being
tasteless and politically incorrect, and had mocked Mr. Gario after the 2011
incident.

"Zwarte Piet is nothing more than a repulsive parody of a slave, fine-tuned to
indoctrinate schoolchildren into the finer points of racism," it wrote in its
first posting in a series.

"The sooner we get rid of Zwarte Piet, the sooner we won't look like idiots to
the rest of the world."

While the author, who uses the pen name Johnny Quid, uses the satirical blog
also to skewer Black Pete opponents, he has deeply antagonized the blog's mostly
conservative-leaning reader base.

Despite the growing anti-Pete movement, the tradition finds a strong bedrock of
support in mainstream Dutch society.

Fisher-PriceA Dutch Christmas toy. Zwarte Piet (Black Pete) is the helper to
Sinterklaas, the Dutch Santa Claus.

In 2008, a museum in Eindhoven called off an anti-Pete exhibition after
protests. The foreign artists received death threats. And when Victoria's Secret
model Doutzen Kroes said on national television in 2009 Zwarte Piet is the only
thing that has ever made her feel ashamed of being Dutch, the studio audience
laughed.

Jan Pronk, a leftist politician who once served as the UN envoy to Sudan,
dismissed Ms. Kroes's views. "These are very old traditions," he said, "I don't
think it's so bad."

One organization reinforcing the Zwarte Piet image is educational broadcaster
NTR, which also airs Sesame Street in the Netherlands. It has developed a
popular fake news program for kids, devoted to the doings of the wise white
Sinterklaas and his many bumbling Petes, all with the traditional blackface
look.

The program starts in early November and airs nightly until kids open their
presents on Dec. 5. The show draws more than one million viewers in a country of
16 million, and its spokeswoman, Helen Albada, said she was unaware of any
complaints about its depiction of Zwarte Piet.

LOAD-DATE: December 7, 2012

LANGUAGE: ENGLISH

PUBLICATION-TYPE: Newswire


                      Copyright 2012 Canwest News Service
                              All Rights Reserved

                              83 of 100 DOCUMENTS



                                telegraph.co.uk

                     December 6, 2012 Thursday 6:00 AM GMT

The racist outrage of Christmas in Holland

BYLINE: By Jake Wallis Simons

SECTION: BLOG

LENGTH: 634 words


In Britain, the idea of dressing up as a comedy black person is - obviously - an
absolute no-no. In the Netherlands, however, they haven't got a problem with it.
At least, that is the case when Christmas comes around.

The Dutch version of Father Christmas is called Sinterklaas. He arrives before
Christmas and parades through town, riding a white horse and wearing a red
bishop's mitre. He used to be accompanied by a jester symbolising the devil. But
in the mid-1800s, whenthe Dutch were major players in the global slave
trade,this changed. To this day, Sinterklass turns up with Black Peter, or
Zwarte Piet, a subservient, child-like, simpleton character in black face paint,
red lipstick, and an afro wig. To get a feel for thedegradationthis involves -
if you have a strong stomach - watch the video above. The unvarnished racism it
portrays is nothing short of breathtaking. Not only is Black Peter forced to
carry out demeaning domestic chores, he is led down the street on a lead and
shown scrabbling for dog food on the floor. At one point, a Victorian
illustration of slave masters beating black slaves is flashed onto the screen,
to the sound of laughter from the audience. Cultural differences or no
culturaldifferences, this is beyond the pale. It is astounding that in 2012,
this is part of mainstream Dutch culture.

Writing for This Is Africa, the journalist Siji Jabaar mounts a formidable
evisceration of the tradition, in which he forensically lays bare the history
and evolution of Zwarte Piet, and demolishes one by one the arguments in favour
of the practice. For example, he addresses the following objection: "It's
harmless fun. We don't see Zwarte Piet as a black person, and neither do kids.
They see him as Zwarte Piet." By way of answer, Jabbar writes: "Why, then, do
some white kids call black Dutch people Zwarte Piet? Some are clearly making the
connection. And why do you have white adults calling out to their black
colleagues, 'Hey, our very 'own' Zwarte Piet!'? . . . If the Dutch government
thinks that Zwarte Piet is correct, just invite Barack Obama over for dinner on
the 5th of December. But we all know they ain't gonna do that; they ain't that
dumb."

"What on is going on with the Dutch?" he continues. "How can such an abhorrent
anachronism exist in a seemingly modern and progressive country? . . . Millions
of black people were killed or enslaved by white people over four centuries, and
millions more continue to suffer discrimination all over Europe and in the
States, so this Zwarte Piet character is about as funny as wearing a swastika."

The practice is not without opposition in Holland. In 2011, four people wearing
T-shirts saying "Zwarte Piet is Racist" were arrested; in 2006, NTR, the Dutch
public broadcasting corporation, advocated changing Black Peter to Rainbow
Peter. But the public appetite for such innovation proved weak. While the Dutch
Belgians in Flanders took the step of reversing the tradition so that
Sinterklaas is black and Pete is white - crude, but at least it's something -
the next year, people all over Holland blacked up again. And they have been
doing it with gusto ever since.

In Britain, we have become so over-sensitised to phrases and images that may
cause offence that the phrase "political correctness gone mad" has entered the
lexicon of clich. There is a temptation to roll the eyes and grumble that people
need to get a sense of humour. But this indicates how Britain is relatively
clean of racism in the public sphere. By comparison, Holland is stuck in the
dark ages.

Read all Jake Wallis Simons' Telegraph Blog posts here

Follow Telegraph Blogs on Twitter

LOAD-DATE: December 6, 2012

LANGUAGE: ENGLISH

PUBLICATION-TYPE: Web Publication

JOURNAL-CODE: WEBDTB


                  Copyright 2012 Telegraph Media Group Limited
                              All Rights Reserved

                              84 of 100 DOCUMENTS



                                NRC Handelsblad

                            5 december 2012 woensdag

Zwarte Piet is zwart

SECTION: In het nieuws

LENGTH: 460 woorden


Zodra Sinterklaas in het land is, barsten er twee rituelen los. Het ene behelst
rode wangen, schoentjes bij de kachel  en een berg cadeaus. Het andere bestaat
uit taal: bittere woorden worden gesproken over  de knecht van Sint Nicolaas.
Die is zwart, dat is discriminatie en dat moet nou maar eens afgelopen zijn.
Beide rituelen zijn vluchtig.  Na de magische datum van  5 december heeft
niemand het er meer over - zowel  Sinterklaas als de morele bezorgdheid over
zijn personeelsbeleid verdampt, alsof ze nooit bestonden.

Ook dit jaar is het raak. Een Amsterdamse wethouder heeft verklaard dat zij nu
werkelijk van de zwart geschminkte knecht af wil, uit vrees voor belediging van
gekleurde Nederlanders. Als ze even verder denkt, zal ze er ook vanaf willen dat
Sint, als een ware slavenhouder, al zijn knechten  aanroept met dezelfde
voornaam. En wat te doen met Sints seksisme? Hij wil alleen met mannen werken.

Haar oproep leidde tot berichtgeving in de Amerikaanse media. Die verbaasden
zich over de zwarte knecht. Ze informeerden zich en meldden ook dat
'sinterklaas' in de eerste plaats een kinderfeest is. Dat voor  kinderen de
Afrikaanse herkomst van Zwarte Piet geen rol speelt. Dat dat vooral een probleem
is van sommige volwassenen.

Als het aan de wethouder ligt, doen de Pieten  het bij de volgende intocht in
Amsterdam  met wat roetvegen over hun wangen. Daarmee schaart zij zich bij de
groep die volhoudt dat Zwarte Piet zwart  is van de kachelpijp - alsof knechten
zich nooit wassen. Een tegengeluid luidt dat 'Zwarte Piet' geen man is maar de
personificatie van de duivel - alsof die duivel zich braaf laat leiden door een
katholieke heilige.

Beide versies zijn even hypocriet. Ieder kind dat nog vast gelooft in
Sinterklaas, weet dat Zwarte Piet een zwarte man is. Niet van het roet of omdat
hij eng is, maar omdat hij een gekleurde huid heeft. Leidt dat tot racisme bij
zo'n kind, dan is het aan de ouders om het op te voeden. Stoort het kind zich
eraan dat Piet per definitie een knecht is, dan kunnen zijn ouders het troosten
met een verwijzing naar machtige zwarte mensen, zoals de president van de
Verenigde Staten.

Intussen kijkt iedereen naar het Sinterklaasjournaal. Met Sinterklaas als
directeur, maar de Hoofdpiet runt de zaken. (Vroeger speelde Piet Römer hem,
tevens rechercheur De Cock,  de vader van heel Nederland.)

Wie niet in Zwarte Piet gelooft, gelooft niet in Sinterklaas. Schrappen we
Zwarte Piet dan verminken we Sint Nicolaas, al was het maar doordat dan ook de
vele sinterklaasliederen met Zwarte Piet in de ban gedaan moeten worden. Het
sinterklaasfeest wordt bleek, de kans bestaat dat de goedheiligman het zal het
afleggen tegen de kerstman. En dat  wil niemand.

Wie niet in Zwarte Piet gelooft, gelooft niet in Sinterklaas

LOAD-DATE: 5 December 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              85 of 100 DOCUMENTS



                                   Het Parool

                            5 december 2012 woensdag

Kind staat niet stil bij status van Piet

SECTION: Het Laatste Woord

LENGTH: 910 woorden


het laatste woord

John Helsloot van het Meertens Instituut zei maandag in deze krant dat Zwarte
Piet in 'essentie een racistisch fenomeen' is. Dat is het niet, vinden veel
lezers. Het is een kinderfeest waarbij racisme geen enkele rol speelt.

Na een uitgebreid anti-Zwarte Pietbetoog van PvdA-raadslid Ger Jager afgelopen
week, is afgelopen maandag ook op de voorpagina van Het Parool ruimte gemaakt
voor deze onzinnige discussie.

Toen ik jong was, begin jaren tachtig, hoorde je niemand klagen over de
sinterklaasviering. Niemand betoogde dat de positie van Zwarte Piet
gelijkwaardig moet worden aan die van Sinterklaas, ook donkere mensen als ik
niet.

Het probleem is dat de A in PvdA steeds meer voor Allochtonen en steeds minder
voor Arbeid is gaan staan. En om zieltjes te winnen bij de allochtonen worden ze
geslachtofferd, waarbij de autochtoon de zwartepiet krijgt toegeschoven. Als
autochtonen zich niet conformeren aan meningen of gewoonten van andere culturen,
worden ze als racistisch of intolerant neergezet. Dus als intolerante moslims
bijvoorbeeld roepen dat het kruis van de mijter van Sinterklaas moet verdwijnen,
gebeurt dat, want niemand wil als intolerant bestempeld worden. En zo zal het op
den duur ook gaan met Zwarte Piet.

Het zou me niets verbazen als we over een paar jaar een intocht hebben van
Zwarte Piet met z'n sinterklaasknechtjes. Ongetwijfeld een stille wens van de
cultuurrelativisten van de PvdA. De allochtonen die nog niet zijn
geïndoctrineerd door deze partij, kunnen alleen maar hopen dat de Unesco hier
met het opstellen van de Nationale Inventaris Immaterieel Cultureel Erfgoed
tijdig een stokje voor steekt. Sinterklaas is immers een kinderfeest en kinderen
staan helemaal niet stil bij de status van Zwarte Piet ten opzichte van
Sinterklaas.

Laat Sinterklaas dus gewoon een onschuldig kinderfeest blijven en doe iets tegen
de groep volwassenen die spastisch doen over dit feest!

Anisha Mohan, Amsterdam

Lange voorgeschiedenis

Het is treurig dat wetenschapper John Helsloot Zwarte Piet een racistisch
fenomeen noemt. In plaats van als onderzoeker achterover te leunen en toe te
kijken, zou hij rechtop aan tafel moeten gaan zitten en het boek lezen van Louis
Janssen: Nicolaas, de duivel en de doden.

In dat boek wordt bijvoorbeeld afgerekend met de mening dat Sinterklaas een
opvolger van Wodan is, maar ook met de opvatting dat het feest in zijn huidige
gedaante niet ouder is dan de negentiende eeuw, waardoor Zwarte Piet zo in
verband kan worden gebracht met racisme en kolonialisme. Beide opvattingen
hebben gemeenschappelijk dat ze de historische dimensie negeren. Het feest heeft
een veel langere voorgeschiedenis dan John Helsloot gemakshalve aanneemt.

Dat hij Zwarte Piet nog vijftig jaar geeft, zou toch wel eens bewaarheid kunnen
worden. Vanuit mijn leunstoel doe ik hier zelfs zomaar de volgende
wetenschappelijke uitspraak over: net als Sint Maarten door Halloween zal
Sinterklaas (en dus ook Zwarte Piet) binnen vijftig jaar door de Kerstman zijn
verdrongen. Een Nederlander kan namelijk worden gedefinieerd als een mens die
alles wat uit de VS komt aanbidt en wil nadoen en voor het overige iemand is die
braaf aan de hand van het winkelbedrijf loopt dat die voorliefde uitbuit.

Jan Sleumer

Witte, beroete knechten

Wat een onzin allemaal. Wij leerden vroeger al dat Sinterklaas gewoon witte
knechten had met een kop vol roet uit de schoorsteen. En dat klopte ook precies
met de slecht geschminkte Pieten in de optocht.

Geraldo Vallen, Harmelen

Zielig gedoe afschaffen

Het is eigenlijk heel simpel. Mensen van Afrikaanse oorsprong tekenen bezwaar
aan tegen het fenomeen Zwarte Piet. Het stuit ze tegen de borst om ieder jaar
geconfronteerd te worden met dit denigrerende overblijfsel van het
slavernijverleden. Zwarte Piet is niet meer van deze tijd. Prima. We schaffen
Zwarte Piet af.

Maar kunnen we dan ook meteen de slavernijherdenking en dat traumatische
monument in het Oosterpark afschaffen? Want in 2012 heb ik als blanke veertiger
helemaal niets te maken met het verleden waar dit evenement/monument op
gebaseerd is. Het stuit mij tegen de borst ieder jaar geconfronteerd te worden
met dit denigrerende slavernijverleden. Slavernij is een onderdeel van het
verleden en niet meer van deze tijd. Ieder jaar weer walg ik ervan dit
schuldgevoel in de schoenen geschoven te krijgen. Afschaffen dus dat zielige
gedoe.

Maxim van Rijs, Amsterdam

Joodse Piet is verdwenen

Elk jaar rond deze tijd heb ik weer discussie met mijn Joodse vader over de
ongepastheid van Zwarte Piet. En elke keer sputtert hij tegen: "Dit is onze
cultuur!" En elk jaar weer probeer ik hem te confronteren met plaatjes van de
Joodse Zwarte Piet, die ooit in kranten, boeken en Polygoonjournaals te zien
was.

Daar is echter helemaal niets meer van terug te vinden. Er is dus nog hoop!

G.B.Elgar, Amsterdam

Walgelijke indoctrinatie

Ik heb als kind en als volwassene Zwarte Piet nog nooit geassocieerd met racisme
en nu probeert een stelletje cultuurrelativisten onder leiding van de PvdA mij
wijs te maken dat er wel degelijk een verband is. Ze zitten elkaar gewoon na te
praten over de ruggen van de kinderen. Wie het hardst schreeuwt dat het
racistisch is, krijgt de meeste stemmen van de geslachtofferde doelgroepen bij
de volgende verkiezingen.

Ik weet niet wat walgelijker is; dat allochtone stemmen gekocht worden met
(blinde) subsidies of dat allochtonen geïndoctrineerd worden met dit soort
racismeverwijten?

Dennis van den Berg, Amsterdam

LOAD-DATE: 5 December 2012

LANGUAGE: DUTCH; NEDERLANDS

GRAPHIC: Intocht van Sinterklaas in Amsterdam. Zwarte Piet is onderdeel van deze
traditieen volgens velen absoluut geen racistisch fenomeen.
foto Amaury Miller

PUBLICATION-TYPE: Krant

JOURNAL-CODE: Het Parool


                           Copyright 2012 Het Parool
                              All Rights Reserved

                              86 of 100 DOCUMENTS


                           Shanghai Daily (Benchmark)

                           December 5, 2012 Wednesday

Critics call Santa's helper 'Zwarte Piet' a racial stereotype

LENGTH: 474 words


　　THE Netherlands and Belgium are two countries that pride themselves on
progressive laws and open societies, but critics say they are stuck in the dark
ages when it comes to depictions of Santa Claus and his helpers.


　
Saint Nicholas, or "Sinterklaas" in Dutch, brings presents to children on
December 5 in the Netherlands and on December 6 in Belgium, and is always
accompanied by at least one assistant dressed in 17th century costume who has a
blackened face.
　
The tradition has been difficult for Dutch and Belgian people to explain abroad,
where "Zwarte Piet" (Black Pete) is viewed with either outrage or ridicule.
　
Dutch pub "De Hems" in London opts for blue face paint instead.
　
Sinterklaas celebrations in western Canada organized by the Dutch community were
called off last year and former Dutch colony Suriname has said Zwarte Piet is
not welcome this year because of concerns over racism.
　
For most Dutch and Belgians Zwarte Piet is an innocuous fairy-tale character who
assists the popular Sinterklaas and hands out candy to children, but some there
too argue he is a harmful stereotype best done away with.
　
"It was about six years ago when my mom came home from work and phoned me,"
performance artist Quinsy Gario, who was born on the Dutch Caribbean island of
Curacao, said.
　
"On the phone I could hear her trembling. She was upset, livid, and said someone
at work had called her Zwarte Piet."
　
In 2011, Gario decided to protest the tradition by standing with a "Zwarte Piet
is racism" T-shirt in a crowd watching a Sinterklaas parade in the Dutch town of
Dordrecht. His subsequent arrest made headlines in Dutch media.
　
Film by a bystander showed three police officers pinning him to the ground and
kneeing him in the back. Gario also said he had pepper spray sprayed in his
eyes.
　
"I spent six and a half hours in a jail cell for freedom of expression," he
said.
　
Nevertheless, Zwarte Piet remains popular this year, and his traditional arrival
by boat with Sinterklaas a few weeks ahead of the actual celebration was
witnessed by thousands of starry-eyed children in Brussels and Amsterdam.
　
Sinterklaas, the presents he brings, as well as the traditional food and candy
sold around this time are also good business for companies such as toy stores
and supermarkets.
　
"Families with children are a very important customer group of ours. How would
you explain to your children that Zwarte Piet is no longer allowed?" said Chief
Operating Officer Sander van der Laan of Albert Heijn, the Netherlands' largest
supermarket.
　
Dutch anti-discrimination organization RADAR said that it would talk to retail
organizations in the coming months about how to make Zwarte Piet less racist.
　
"We believe that you have to go to Piet, not Zwarte Piet, to leave the
celebration intact but get rid of the stereotypes," said Margriet Maris, a
lawyer at RADAR.
　

LOAD-DATE: December 6, 2012

LANGUAGE: ENGLISH

PUBLICATION-TYPE: Newswire

                  Copyright 2012 Benchmark Information Limited
                              All Rights Reserved
                 Copyright 2012 Shanghai Daily Publishing House

                              87 of 100 DOCUMENTS



                                     Trouw

                            5 december 2012 woensdag

Weg met Zwarte Piet?

SECTION: De Verdieping; Blz. 18

LENGTH: 254 woorden


'Het Sinterklaasfeest is ooit begonnen zonder Zwarte Piet en het wordt tijd om
ermee door te gaan zonder Zwarte Piet', zei de Amsterdamse wethouder Andrée van
Es deze week, ongetwijfeld in een poging racisme terug te dringen. Haar
opmerking is vreemd als je bedenkt dat het allerminst vaststaat dat Zwarte Piet
van oorsprong een negroïde man voorstelt.

Volgens de overlevering versloeg Sint-Nicolaas ooit een zwarte duivel, die hij
vervolgens als een boeman in zijn gevolg opnam om 'wie stout is' te straffen.
Dat verhaal sluit naadloos aan bij het feit dat de naam Zwarte Piet allang
gebruikt werd ter aanduiding van de duivel toen de knecht van Sinterklaas zijn
huidige naam kreeg. Dat gebeurde aan het einde van de 19de eeuw, ver na het
verschijnen van het boek Sint Nikolaas en zijn knecht (1850), waarin
oud-onderwijzer Jan Schenkman het oude volksfeest had gemoderniseerd: hij liet
Sinterklaas op een stoomboot varen en gaf de goedheiligman een Moors aandoende
'norse knecht' die als boeman optrad. Het duurde tot 1950 tot de naam Zwarte
Piet zo courant was dat hij in Van Dale kwam. Op dat moment was Piet trouwens
allang geen boeman meer, maar een snoep uitdelende nar. Als Andrée van Es haar
zin krijgt en de zwarte knecht uit de sinterklaasfolkore verdwijnt, is dat
misschien wel veeleer een vorm van duiveluitdrijving dan een overwinning op het
racisme. Overigens, als Zwarte Piet uit de folklore verdwijnt, zal zijn naam nog
wel even voortleven in onze taal en woordenboeken, zij het dan als een
historisch begrip.

LOAD-DATE: 4 December 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Trouw


                       Copyright 2012 PCM Uitgevers B.V.
                              All Rights Reserved

                              88 of 100 DOCUMENTS



                                  De Telegraaf

                            4 december 2012 dinsdag

Uitglijder Van Es  met Zwarte Piet

SECTION: 1; Blz. 11

LENGTH: 326 woorden


Van een onzer verslaggevers AMSTERDAM, dinsdag Wethouder Andrée van Es
(diversiteit en integratie) heeft voor haar beurt gesproken, toen ze opriep om
Zwarte Piet in de ban te doen. Het stadsbestuur schaart zich nadrukkelijk niet
achter de wens van de GroenLinks-bestuurder om de Sint van zijn kenmerkende
zwarte hulpjes te ontdoen.

Van Es liet zich gisteren ontvallen dat het sinterklaasfeest gevierd zou moeten
worden zonder de roetzwarte helpers van de goedheiligman. Ze zei onder meer:
Het sinterklaasfeest is ooit begonnen zonder Zwarte Piet en het wordt tijd om
ermee door te gaan zonder Zwarte Piet.

Maar deze uitspraak schoot in het verkeerde keelgat van VVD-wethouder Eric van
der Burg, die verklaarde dat het een privéstandpunt van zijn collega-bestuurder
betreft en dus niet het officiële standpunt van B en W van de hoofdstad. Er zijn
volgens Van der Burg dan ook geen concrete plannen van het stadsbestuur om
Zwarte Piet in de toekomst uit Amsterdam te verbannen.

Eerder gaf wethouder Van Es ook al aan dat er wat haar betreft een eind moet
komen aan de gouden oorringen en de rode lippenstift van Piet. Die geven Zwarte
Piet volgens haar te veel het aanzien van een ouderwetse slaaf. Een paar vegen
roet op de blanke wangen van vrijwilligers zou genoeg moeten zijn voor de
helpers van Sinterklaas, vindt ze.

De oprisping van Van Es is overigens niet nieuw. Ieder jaar rond deze tijd wordt
de rol van Zwarte Piet wel ergens in het land ter discussie gesteld. Een aantal
mensen wil van Zwarte Piet af omdat het een  racistisch fenomeen  zou zijn,
daterend uit de koloniale tijd van ons land; zij storen zich vooral aan de
rolverdeling tussen de blanke baas, Sint, en zijn zwarte onderdanen, de Pieten.

Van Es wilde gisteren niet reageren op de commotie die is ontstaan door haar
uitspraken. Zij is de komende twee maanden met ziekteverlof.

Als het aan wethouder Van Es ligt, is dit volgend jaar taboe. Zij wil Zwarte
Piet in de ban.

FOTO:

RONALD BAKKER

LOAD-DATE: 3 December 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2012 De Telegraaf
                              All Rights Reserved

                              89 of 100 DOCUMENTS



                                   Metro (NL)

                            4 december 2012 dinsdag
                                       NL

Voorzichtig voorstel: witte Piet met roetveeg

BYLINE: ;NIELS RIGTER

SECTION: Blz. 3

LENGTH: 394 woorden


Racisme.

Zwarte Piet is passé, zegt Amsterdamse wethouder. Maar Nederland is niet toe aan
een nieuwe pietentraditie.

Aan de vooravond van Pakjesavond heeft de discussie over het vermeend
racistische fenomeen Zwarte Piet weer diepe verdeeldheid gezaaid. Volgens de één
is de zwarte knecht van Sinterklaas een duidelijke verwijzing naar de slavernij,
voor het ander heeft Piet zijn toet in de schoorsteen beroet en hoort hij gewoon
bij de sinterklaastraditie.

Aanstichter van de discussie is de Amsterdamse wethouder Andrée van Es
(GroenLinks). Ze gaat over het diversiteitsbeleid in de stad. In die
hoedanigheid had ze tijdens een commissievergadering van half november gezegd
dat Zwarte Piet wat haar betreft zijn langste tijd heeft gehad. Stadskrant Het
Parool, aanwezig bij de vergadering, had haar woorden opgespaard tot gisteren.
Het Sinterklaasfeest is ooit begonnen zonder Zwarte Piet en het wordt tijd om
ermee door te gaan zonder Zwarte Piet.  Tradities veranderen, zei de wethouder,
en het zou mooi zijn als de traditie een vervolg kreeg met een witte Piet met
een roetveeg op zijn wang.

Op de sociale media werd Van Es alom voor zeurpiet uitgemaakt. Van
Sinterklaas-deskundige  John Helsloot van het Meertens Instituut kreeg ze
bijval.  Zwarte Piet is een bedachte traditie. De zwarte Moor als helper van
Sinterklaas zien we pas vanaf 1850 op prenten staan. Indertijd werden
belangrijke mensen afgebeeld met een zwart knechtje om de persoon status te
verschaffen. Daarvóór werd Sinterklaas afgebeeld met witte knechten, of
clownachtige knechten, of helemaal geen knechten.  Het valt niet te ontkennen
dat Zwarte Piet wortelt in racisme, zegt Helsloot.  Het bevestigt het
racistische beeld dat blanken de baas zijn en zwarten de knecht. Wat dat betreft
lijkt me zo'n witte Piet met roetveeg een ideale oplossing. Je behoudt de
traditie, maar haalt tegelijk de angel uit het maatschappelijk debat.

Dat lukte Helsloot zelf niet.  Ooit wel eens over nagedacht dat Sinterklaas voor
kinderen is? , mailde iemand hemt.  Als het je niet aanstaat, pak dan maar je
koffer en ga in donker Afrika wonen.  Het waren reacties van dit kaliber die de
NTR kreeg toen die  regenboogpieten  in het Sinterklaasjournaal liet opdraven.
Het experiment was van korte duur.

Traditieverversing

Het Sinterklaasfeest is ooit begonnen zonder Zwarte Piet.

Andrée van Es, Amsterdams wethouder

LOAD-DATE: 4 December 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Metro


                              Copyright 2012 Metro
                              All Rights Reserved

                              90 of 100 DOCUMENTS




                             De Groene Amsterdammer

                               November 28, 2012
                               Jaar 136, Week 48

Kijk maar naar zijn dommige gedrag ;
Is zwarte piet racisme?

BYLINE: Hassan Bahara

LENGTH: 2637 words



HIGHLIGHT: Ook dit jaar weer de vraag: kan zwarte piet nog wel? Want het is heus
niet zo dat-ie zwart is van het roet. Hij is een slaaf. Toch mogen we het
kinderfeest niet verstoren.  Alsof tradities per definitie onveranderlijk zijn.



Vorig jaar 12 november werden dichter Quinsy Gario (28) en rapper Kno Ledge
Cesare (31) nationaal en internationaal nieuws toen ze in Dordrecht bij de
landelijke sinterklaasintocht hardhandig werden gearresteerd. Hun vergrijp: ze
droegen een T-shirt waarop stond  Zwarte Piet Is Racisme . De politie had geen
mede­dogen met zulke  oproerkraaiers . Dordrecht had veel tijd en moeite in het
kinderfeest gestopt. Toen Gario en Cesare later die dag vrijkwamen, werden ze
het gezicht van een nieuwe protest­beweging tegen zwarte piet. Nu, een jaar
later, kunnen de twee elkaar niet meer luchten. Ze wensen ook niet samen
geïnterviewd te worden.

Cesare mist academische capaciteiten , zegt Gario.

Gario denkt dat het allemaal om hem draait , zegt Cesare.

Dit jaar zijn ze niet bij de landelijke sinterklaasintocht in Roermond. In de
dagen daaraan voorafgaand laat Cesare nog in het midden of hij wel of niet
aanwezig zal zijn. Hij wil iedereen verrassen. Tussen de omzichtige
formuleringen door    Er staan dingen op stapel. Wacht maar af    neemt hij een
paar keer zijn telefoon op. Hij wordt platgebeld door journalisten die hopen op
een stunt als vorig jaar.

Ik heb mijn taak volbracht , verklaart Gario zijn afwezigheid in Roermond.  Mijn
actie vorig jaar in Dordrecht was een kunstproject. Performance-art. Ik wilde
een discussie op gang brengen, het bewustzijn vergroten over het racistische
karakter van zwarte piet. Daar ben ik in geslaagd, dus ik hoef niet weer te
protesteren. Ik wil ook niet dat mensen gaan denken: heb je hem weer.

Na lang aandringen wil Gario wel toegeven dat hij de sinterklaasintocht in
Roermond ook heeft laten schieten omdat het niet meer botert tussen hem en
Cesare. Begin september hadden ze een paar voorbereidingen getroffen voor een
protest in Roermond. Maar daar ging snel een streep doorheen toen Cesare en hij
elkaar via social media van een te groot ego begonnen te betichten.

Zwarte Piet Is Racisme  is mijn slogan, ik heb er copyright op , zegt Gario.
Cesare heeft zich bij mij aangesloten omdat hij eindelijk dacht een podium
gevonden te hebben om zichzelf belangrijk te maken.

Ze botsten ook op ideologisch vlak. Cesare zegt dat hij een  civil rights
movement  wil opbouwen die zichzelf pas opheft als zwarte piet naar hun wens is
veranderd. Gario zegt dat hij niks voelt voor zulk activisme. Daar heeft hij de
slogan  Zwarte Piet Is Racisme  niet voor gemunt. Hij wil bewustwording creëren
met kunst. Het doel daarvan moet zijn dat de samenleving in haar geheel, en niet
alleen een klein protestgroepje, naar een alternatief voor zwarte piet zoekt.

De breuk tussen Gario en Cesare is het duidelijkst te merken op Facebook. Daar
zijn inmiddels twee officiële Zwarte Piet Is Racisme-pagina s. Eentje wordt
beheerd door Gario, de andere door Cesare. Op zijn pagina verklaart Gario op 13
november dat hij zijn  kunstproject  Zwarte Piet Is Racisme eindigt omdat de
discussie nu breder wordt gevoerd dan alleen binnen zijn eigen parochie. Cesare
daarentegen plaatst op 22 november een bericht op zijn pagina waarin hij beweert
dat Zwarte Piet Is Racisme gewoon doorgaat. Wie nu wel of niet namens Zwarte
Piet Is Racisme spreekt, is onduidelijk. Wel duidelijk is hoezeer Cesare en
Gario hun werk ondermijnen door persoonlijke onmin. Bijvoorbeeld: een
alternatief sinterklaasfeest   te houden op 5 december in het Bijlmerparktheater
en in samenwerking met Zwarte Piet Is Racisme   is geannuleerd omdat Gario en
Cesare het niet willen bijleggen.

Cesare moet eerst alle shit weghalen die hij over mij heeft gezegd op Facebook ,
zegt Gario.

Dat weigert Cesare te doen. Hij wil eerst toegang tot het officiële e-mailadres
van Zwarte Piet Is Racisme.

Een van de weinige dingen waar Cesare en Gario elkaar nog wél in vinden, is de
ruimhartige erkenning dat een groot deel van hun succes een cynische oorzaak
heeft. Namelijk hun arrestatie. Beelden daarvan   inmiddels meer dan
honderdduizend keer bekeken op YouTube   belandden al snel in de traditionele
media. Op 3 december 2011 werd een uitzending van het programma Debat op 2
gewijd aan de vraag of zwarte piet wel of niet racistisch is. Gario en Cesare
waren twee van de hoofdgasten. Presentatrice Ghislaine Plag opende met:  Een
steeds grotere groep Nederlanders voelt zich zwaar gediscrimineerd door zwarte
piet.

Gario emigreerde op zijn achttiende met zijn familie vanuit Sint Maarten naar
Nederland. De Ghanese Cesare kwam op zijn elfde in Nederland terecht. Allebei
herinneren zich hoe ze in de eerste jaren zwarte piet als een leuke, beetje
dwaze kindervriend bezagen. En allebei weten ze nog goed hoe dat beeld kantelde.
Voor Gario begon dat in 2005 toen zijn moeder door een collega met een duidelijk
denigrerende ondertoon voor zwarte piet werd uitgemaakt. Cesare was er wat
eerder bij. Toen hij een paar keer werd uitgescholden voor zwarte piet legde de
moeder van een Surinaams vriendje hem uit dat Sinterklaas  knechtje gebaseerd is
op een oud-koloniale visie op het zwarte ras. Gario, die toen al bezig was met
spoken word poetry, begon in zijn werk het racistische karakter van zwarte piet
te hekelen. Cesare deed hetzelfde in de raps die hij vanaf zijn veertiende
schreef.



Begin 2011 ontstond in Amsterdam een informeel collectief van hoogopgeleide
jongeren die elkaar vonden in hun overtuiging dat met zwarte piet een racistisch
stereotype wordt gevierd. Cesare en Gario sloten zich onafhankelijk van elkaar
bij dit groepje aan. Radicale acties om zwarte piet aan te pakken durfde de
meerderheid niet aan. Ze kenden genoeg mensen die niet verlost raakten van het
stigma een militante activist te zijn nadat ze het waagden om op de racistische
oorsprong van zwarte piet te wijzen.

Ik werd er moedeloos van , zegt Gario over de bangige houding van de mensen in
dat naamloze collectief.  Ik stop mijn tijd in bullshit.  Op 1 juni 2011 zou
Gario voordragen op een poetry­slam in Utrecht. Daar, tussen dat keurig
cultureel angehauchte publiek, diende zich de uitgelezen mogelijkheid aan om een
punt te maken.  Het gebeurde de avond voor 1 juni. Ik bedacht dat ik een tekst
moest laten drukken op een T-shirt. Maar wat?  Zwarte Piet Niet ? Toen kwam ik
op  Zwarte Piet Is Racisme . Dat is stellig. Het dwingt de lezer om te
beargumenteren waarom het niet racistisch is. En elk argument, zo wist ik, zou
ik met gemak kunnen weerleggen.

Maar op de poetryslam kreeg hij een lauwe receptie. Goed dat hij vecht tegen
racisme, maar is zijn reactie op zwarte piet niet een beetje overtrokken? Zijn
slogan sloeg pas de volgende dag aan, toen een sympathisant een foto van zijn
T-shirt op Facebook plaatste. Het werd een marketingsucces, een hebbeding.
Jongeren, vooral zwarte, vroegen hoe ze aan een exemplaar konden komen.

Gario s initiatief begon aan momentum te winnen. Een maand later, tijdens de
viering van de afschaffing van de slavernij (Keti Koti, 1 juli) in het
Amsterdamse Oosterpark, trok Cesare ook een  Zwarte Piet Is Racisme -shirt aan
en sloot zich aan bij Gario. In de weken en maanden daarop verschenen op de site
zwartepietisracisme.tumblr.com steeds meer foto s van jongeren   zwart en blank
die poseerden met hetzelfde T-shirt. Maar Gario en Cesare haalden hun grootste
bereik op 12 november, toen hun arrestatie de wereld over ging. Ze zijn ervan
overtuigd dat vanaf dat moment steeds meer mensen voor hun zaak werden gewonnen.

In kranten begonnen opeens artikelen te verschijnen waarin zwarte piet in
verband werd gebracht met racisme , zegt Gario.  Mensen die daarvoor nooit stil
hadden gestaan bij zwarte piet schreven blogs waarin ze zich afvroegen of zwart
geschminkte figuren nog wel van deze tijd zijn.

Op de Facebook-pagina  Zwarte Piet Is Racisme  zijn intussen meer dan
twintigduizend mensen met elkaar in debat gegaan , zegt Cesare. Een ander
klinkend bewijs van hun succes, vertelt Cesare, is de stellingname van John
Helsloot, onderzoeker feest en ritueel aan het Meertens Instituut en academische
autoriteit op het gebied van het sinterklaasfeest. Hij heeft zich dit jaar voor
het eerst publiekelijk uitgesproken over zwarte piet. Eind maart begaf Helsloot
zich in het hol van de leeuw: op een bijeenkomst van het Sint Nicolaas
Genootschap in Montfoort hield hij een lezing met de titel Naar een afscheid van
zwarte piet. Verdorie, in zo n land wil ik niet leven, dacht Helsloot toen hij
de beelden zag van Gario s en Cesare s arrestatie. Hij noemt het beslissend in
zijn positiebepaling over zwarte piet.

Helsloot heeft een krap bemeten kantoortje op de tweede verdieping van het
Meertens Instituut. Alle wanden zijn behangen met afbeeldingen en posters van
sinterklaas en zwarte piet.  Ik heb er lang over gedaan om openlijk te zeggen
dat zwarte piet racistisch is , zegt hij.  Achteraf denk ik: hoe is dat
mogelijk?

Helsloot zoekt het antwoord op die vraag onder meer in de academische distantie
die hij altijd tot zijn onderzoek naar zwarte piet heeft bewaard. Zwarte piet
racistisch? Een dergelijk waardeoordeel past een wetenschapper niet. Nu
realiseert hij zich dat het vooral een excuus was om niet verstrikt te raken in
een emotioneel debat.  De meeste mensen kennen de geschiedenis van zwarte piet
niet. Ze denken echt dat hij zwart is door het roet in de schoorsteen.

Zwarte piet is geen eeuwenoude figuur, maar een bedenksel uit 1850. Helsloot
vertelt dat hij is ontsproten aan de fantasie van de leraar Jan Schenkman.
Schenkman schreef het boek St. Nikolaas en zijn knecht om het sinterklaasfeest
dat onder druk stond van het concurrerende kerstfeest   in een nieuw jasje te
steken. Een van die vernieuwingen was de toevoeging van zwarte piet.

Helsloot heeft een digitale versie van het boek op zijn computer staan. Hij
wijst naar de illustratie van een zwart, kroesharig ventje in een wit pakje.
Volgens Helsloot was kunsthistorica Eugenie de Boer de eerste die vaststelde dat
deze zwarte piet past in de toenmalige traditie van de page: een klein, zwart
huisknechtje dat mooi werd aangekleed. Het was een teken van welstand als je er
een had. In het beeld van die eerste zwarte piet is volgens Helsloot duidelijk
zichtbaar wat de geldende verhouding uit die tijd was tussen zwart en blank. Die
was er een van knecht en meester, slaaf en slavendrijver. Hoe kun je naar dit
beeld kijken, vraagt Helsloot zich af, en er nog aan twijfelen of zwarte piet
stamt uit een tijd dat zwarte mensen als ondergeschikt werden bezien?  In de
loop van de tijd zijn de vooroordelen over zwarte mensen steeds grotesker
weergegeven in zwarte piet. Kijk maar naar de dikke rode lippen, het dommige,
kinderlijke gedrag. Dat beeld spiegelt een koloniaal en racistisch tijdperk. De
huidige zwarte piet staat in die traditie. Dat valt niet te ontkennen. Het
getuigt van een gebrek aan empathie en kennis als je niet wilt inzien waarom
mensen zich daardoor gekwetst kunnen voelen.

Op zijn bureau heeft Helsloot een stapeltje printjes met internetcomments die
Cesare en Gario het afgelopen jaar voor de kiezen kregen.  Roetmop. Blijf van
onze traditie af.  Helsloot schudt zijn hoofd.  Ik vind dit wel ziek, hoor. De
angst dat iemand aan onze tradities komt  alsof die per definitie onveranderlijk
zijn.

Helsloot twijfelt evenwel of Gario en Cesare echt hebben gezorgd voor een breed
gedragen doorbraak in het denken over zwarte piet. Misschien mondjesmaat in
stedelijke gebieden met een grote zwarte populatie waar de gevoelig­heden
hierover meer aan de oppervlakte liggen. Maar dit jaar was hij bij de
sinterklaasintocht in Roermond. Het debat over zwarte piet leek daar geen enkele
weerklank te hebben gevonden.  Vreemd, ik heb Quinsy en Kno Ledge dit jaar niet
gezien bij de intocht. Of waren ze er wel en heb ik ze gemist?



De eerste protesten tegen zwarte piet klonken al in de jaren zestig. In 1968
stelde ene mevrouw M.C. Grünbauer naar analogie van het Witte Fietsenplan het
Witte Pietenplan voor,  want in wezen stellen wij met zwarte piet een neger voor
aan onze kinderen en wel op een manier, die hun hun hele leven bijblijft .

Vanaf de jaren tachtig, met de komst van Surinaamse en Caribische Nederlanders,
werden de protesten talrijker en luider. Velen hadden vaak zonder negatieve
bijgedachte in hun thuisland het sinterklaasfeest gevierd. Pas in Nederland,
vaak na zelf voor zwarte piet uitgemaakt te zijn, werden ze zich bewust van de
twijfelachtige oorsprong van Sinterklaas  knecht. Zwarte piet werd ook vaker
twistpunt vanwege een algeheel gevoel van achterstelling door blanke
autochtonen.

In 1981 verspreidde de Utrechtse Solidariteits Beweging Suriname affiches waarin
mensen werden opgeroepen geen knecht in sinterklaaspakketjes te stoppen, want
de slavernij is al honderd jaar geleden stopgezet . In 1986 stelde de Beweging
Surinaams Links in een brochure onomwonden vast dat Sinterklaas een racist is en
riep ze iedereen op om het sinterklaasfeest met sint noch piet te vieren. Er
verschenen kritische publicaties: Al is hij zo zwart als roet: De vele gezichten
van Sinterklaas en zwarte piet (1988) van Rahina Hassankhan; Sinterklaasje, kom
maar binnen zonder knecht (1998) van Lulu Helder en Scotty Gravenberch. In 1996
ontstond het actiecomité Zwarte Piet = Zwart Verdriet dat ernaar streefde  dat
het fenomeen zwarte piet binnen het sinterklaasfeest wordt geschrapt .

De lijst van actiegroepen, publicaties en activisten is oneindig, weten Gario en
Cesare. Ze hadden ze goed bestudeerd en lering getrokken uit hun succes en
falen. Een duidelijke les die ze uit het werk van hun voorgangers trokken, was
dat een eenzijdige eis om zwarte piet af te schaffen alleen maar averechts zou
werken. De maatschappij laat zich niet zo makkelijk een traditie afpakken.
Daarom zetten ze in op bewustwording. Laat iedereen eerst weten wat de
geschiedenis is van zwarte piet, via social media, maar ook via de ontmoeting op
straat.

Deze mix van diplomatie en mediastrategie leek succesvol. Maar Zwarte Piet Is
Racisme is gedesintegreerd. Hierin herhalen ze een fout van hun voorgangers,
aldus Gario. Hij kent de groepjes die aan onderlinge strijd ten onder gingen. Ze
formuleerden nooit een haalbaar einddoel en maakten geen duidelijke afspraken
over de werkverhoudingen.

Ik ben Zwarte Piet Is Racisme als kunst­project begonnen , zegt Gario.

Hoezo kunstproject?  zegt Cesare.  Wat is hier kunstzinnig aan? We hebben het in
het begin alleen kunstproject genoemd om niet meteen in de slachtofferrol
gedrukt te worden.

De ervaring stemt Gario bitter. Hij verzucht dat hij het afgelopen jaar veel
reputatieschade heeft opgelopen. De komende tien jaar zal hij wel die jongen
blijven die het alleen maar over zwarte piet kon hebben. En hij weet zich
beschadigd door de laster die Cesare over hem heeft verspreid. Hij zal nooit
meer een samenwerking met anderen aangaan zonder vooraf duidelijke afspraken te
maken. Op het moment ijvert hij   solo   voor de introductie van een Dutch Black
History Month, naar Amerikaans voorbeeld. Een hele maand, juli, gericht op de
geschiedenis van zwarte Nederlanders.

Cesare zegt dat hij in tegenstelling tot Gario nooit zal opgeven. Hij bedoelt
daarmee dat Zwarte Piet Is Racisme voor hem geen afgerond  kunstproject  is.
2013 moet het jaar van uitbreiding worden. Hij praat erover met de bezieling van
een activist. Hij wil conferenties ­organiseren, college-tours houden, workshops
geven   alles wat de verdwijning van het racistische karakter van zwarte piet
dichterbij kan brengen.  Change , zegt hij. Daar gaat hij voor zorgen.

Op 3 december 1999 reageerde cabaretier Freek de Jonge in een column in Het
Parool nogal gepikeerd op voorstellen die toen klonken om zwarte piet minder
aanstootgevend te laten zijn voor zwarte mensen:  Goed bedoeld gelul. Traditie
is traditie omdat het traditie is en niet omdat het lijkt op traditie.  Vorig
jaar circuleerde er een foto op internet waarop Freek de Jonge een T-shirt
vasthoudt. Daarop de tekst:  Zwarte Piet Is Racisme .

LOAD-DATE: December 3, 2012

LANGUAGE: DUTCH; NEDERLANDS

DOCUMENT-TYPE: artikel

PUBLICATION-TYPE: Magazine


                    © Copyright 2012 De Groene Amsterdammer
                              All Rights Reserved

                              91 of 100 DOCUMENTS



                                   BN/DeStem

                            16 november 2012 vrijdag
          Roosendaal / Bergen op Zoom; Breda / Oosterhout / Etten-Leur
            / Moerdijk; Bergen op Zoom Editie; Etten-Leur Moerdijk;
           Oosterhout Editie; Roosendaal Editie; Breda Editie; Bergen
                                 op Zoom Editie

Zwarte Piet, wie mag 'm niet?

BYLINE: MAAIKE BOERSMA

SECTION: BIN_NEDERLAND

LENGTH: 708 woorden


door Maaike Boersma
 DEN HAAG -   Nog een nachtje wachten en dan barst het grote sinterklaasfeest
weer los. Zoals elk jaar worden extra koopavonden ingelast, worstelen
volwassenen met lijm en crêpepapier en ook dit jaar weer staan er duizenden zo
niet miljoenen afgetrapte kinderschoenen voor de cv of open haard.


 Maar wat ook elk jaar terugkomt is de discussie over de rol van Zwarte Piet.
 Sommige Nederlanders, doorgaans van Surinaamse of Antilliaanse achtergrond,
voelen zich gekwetst. Ze vinden dat Zwarte Piet een verwijzing is naar het
koloniale verleden en maken bezwaar tegen de slaafse rol die hij als knecht van
Sinterklaas vervult.
 Sinterklaas mag blijven, maar Piet liever niet, vinden zij.
 Daartegenover staan de mensen die dit allemaal maar overdreven vinden. Het is
immers maar een kinderfeest? Handen af van onze Piet! Wat veel mensen overigens
niet weten is dat Zwarte Piet pas heel laat om de hoek kwam kijken. Men vierde
al in de zestiende eeuw het sinterklaasfeest, maar Zwarte Piet deed pas in 1850
zijn intrede. Toen verscheen hij voor het eerst in een boekje, gekleed in een
witte pofbroek en wit jasje met rode ruches. Pas in de negentiende eeuw, toen
Sint niet alleen over de daken liep, maar voor het eerst ook echt op straat te
zien was, had hij hulpjes nodig.
 Waar Zwarte Piet precies vandaan komt, daar zijn veel verschillende theorieën
over, zegt Albert van der Zeijden van het Nederlands Centrum voor Volkscultuur
en Immaterieel Erfgoed. Ook het karakter van Zwarte Piet is door de jaren heen
veranderd. Was hij voor de jaren zestig een zwarte, dommige knecht die vooral
angst inboezemde bij de kinderen, tegenwoordig is hij meer de manager van
Sinterklaas.
 Het eerste openbare protest tegen de gedaante van Zwarte Piet stamt uit 1968,
toen verscheen er een groot stuk in Panorama.
 "Maar dat was een geïsoleerd voorbeeld", zegt Van der Zeijden. "De discussie
kwam pas echt op gang in de jaren tachtig, nadat veel Surinamers na de
onafhankelijkheid in 1975 naar Nederland waren gekomen."
 In 1994 wordt het comité Zwarte Piet - Zwart Verdriet opgericht en in 1998
verschijnt het boekje 'Sinterklaasje kom maar binnen zonder knecht'. Scotty
Gravenberch is mede-auteur van het boek. De reacties, zeker van de pers, waren
niet mals, herinnert hij zich. "De tijd was toen nog niet echt rijp voor een
tegengeluid. Men vond eigenlijk dat wij als Surinamers geen recht van spreken
hadden, omdat het Sinterklaasfeest niet 'onze' cultuur was."
 De discussie over Zwarte Piet laaide in 2003 weer op toen het slavernijmonument
werd onthuld en kreeg de jaren erna steeds meer een politieke ondertoon, aldus
Van der Zeijden.
 "De discussie wordt steeds feller", constateert ook directeur Ineke Strouken
van het Centrum voor Volkscultuur. Hoe hoog de gemoederen daarbij oplopen bleek
vorig jaar tijdens de officiële intocht in Dordrecht. Televisiewetenschapper
Quinsy Gario werd door agenten tegen de grond gewerkt en kreeg pepperspray in
zijn ogen gespoten alleen omdat hij een T-shirt droeg met de tekst 'Zwarte Piet
is racisme'.
 Gario begon zijn kunstproject tegen Zwarte Piet in juni vorig jaar. "Doel was
om het gesprek aan te zwengelen, dat is zeker wel bereikt." Gario stond op een
aantal festivals en markten met T-shirts met daarop de tekst 'Zwarte Piet is
racisme'. "Dat riep heel veel reacties ook. Heel veel boze reacties ook. Ze zijn
boos omdat ze vinden dat ik hen voor racist uitmaak. Maar dat doe ik niet. Ik
wil alleen dat mensen oprecht stelling nemen, en als ze vóór Zwarte Piet zijn
ondanks het feit dat ze de historische feiten kennen, dat ze dan met waterdichte
argumenten kunnen komen."
 "Het is ook een heel lastig probleem", erkent Strouken. "Aan de ene kant is
Zwarte Piet, zeker bij kinderen, ontzettend populair, aan de andere kant zijn er
mensen die zwarte Piet heel kwetsend vinden. Ik ben heel bang dat die twee
standpunten in de toekomst gaan verharden."
 Zwarte Piet verbieden werkt niet, denk Strouken, maar waar ligt de oplossing
dan? "Zwarte Piet moet meer een fantasiefiguur worden, zonder dikke rode lippen,
zonder kroeshaar en ringen in zijn oor. En Zwarte Piet niet zwart maar bruin
maken helpt ook niet, dan krijg je weer andere bevolkingsgroep tegen je",
verzucht Strouken.

LOAD-DATE: 15 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: BS


                     Copyright 2012 Wegener NieuwsMedia BV
                              All Rights Reserved

                              92 of 100 DOCUMENTS



                             De Gooi- en Eemlander

                            16 november 2012 vrijdag

Zwarte Piet, wie mag hem niet?

LENGTH: 544 woorden


door maaike boersma    Nog heel even en dan barst het grote sinterklaasfeest
weer los. Zoals elk jaar worden extra koopavonden ingelast, worstelen
volwassenen met lijm en crêpepapier en ook dit jaar weer staan er eindeloos veel
kinderschoenen voor de cv of open haard. Maar wat ook elk jaar terugkomt is de
discussie over de rol van Zwarte Piet.

Sommige Nederlanders, doorgaans van Surinaamse of Antilliaanse komaf, voelen
zich gekwetst. Ze vinden dat Zwarte Piet een verwijzing is naar het koloniale
verleden en maken bezwaar tegen de slaafse rol die hij als knecht van
Sinterklaas vervult.

Daartegenover staan de mensen die dit allemaal maar overdreven vinden. Het is
immers maar een kinderfeest. Handen af van Zwarte Piet!

Wat veel mensen overigens niet weten is dat Zwarte Piet pas heel laat om de hoek
kwam kijken. Men vierde al in de zestiende eeuw het sinterklaasfeest, maar
Zwarte Piet deed pas in 1850 zijn intrede. Toen verscheen hij voor het eerst in
een boekje, gekleed in witte pofbroek en wit jasje met rode ruches.

Waar Zwarte Piet precies vandaan komt, daar zijn veel verschillende theorieën
over, zegt Albert van der Zeijden van het Nederlands Centrum voor Volkscultuur
en Immaterieel Erfgoed. Zijn karakter is trouwens langzaam veranderd. Was hij
vóór de jaren zestig een dommige knecht die vooral angst inboezemde bij de
kinderen, tegenwoordig is hij meer de manager van Sinterklaas.

Het eerste openbare protest tegen Zwarte Piet stamt uit 1968, in een groot stuk
in Panorama.

Maar de discussie kwam pas echt op gang in de jaren tachtig, nadat veel
Surinamers na de onafhankelijkheid in 1975 naar Nederland waren gekomen.

In 1994 wordt het comité Zwarte Piet - Zwart Verdriet opgericht en in 1998
verschijnt het boekje  Sinterklaasje kom maar binnen zonder knecht . Scotty
Gravenberch is mede-auteur van het boek. De reacties, zeker van de pers, waren
niet mals, herinnert hij zich.  De tijd was toen nog niet echt rijp voor een
tegengeluid. Men vond eigenlijk dat wij als Surinamers geen recht van spreken
hadden, omdat het sinterklaasfeest niet  onze  cultuur was.

De discussie over Zwarte Piet laaide in 2003 weer op toen het slavernijmonument
werd onthuld en kreeg de jaren erna steeds meer een politieke ondertoon, aldus
Van der Zeijden.

De discussie wordt steeds feller , constateert ook directeur Ineke Strouken van
het Centrum voor Volkscultuur. Hoe hoog de gemoederen daarbij oplopen, bleek
vorig jaar tijdens de officiele intocht in Dordrecht. Televisiewetenschapper
Quinsy Gario werd door agenten tegen de grond gewerkt en kreeg pepperspray in
zijn ogen gespoten alleen omdat hij een T-shirt droeg met de tekst  Zwarte Piet
is racisme .

Gario begon zijn kunstproject tegen Zwarte Piet in juni vorig jaar.  Doel was om
het gesprek aan te zwengelen, dat is zeker wel bereikt.

Het is een lastig probleem , erkent Strouken.  Aan de ene kant is Zwarte Piet,
zeker bij kinderen, ontzettend populair, aan de andere kant zijn er mensen die
Zwarte Piet heel kwetsend vinden. Ik ben bang dat die twee standpunten in de
toekomst gaan verharden.

Zwarte Piet verbieden werkt niet, denk Strouken, maar waar ligt de oplossing
dan?  Zwarte Piet niet zwart maar bruin maken helpt niet, dan krijg je weer een
andere bevolkingsgroep tegen je , verzucht Strouken.

LOAD-DATE: 16 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HDC_De_Gooi


             Copyright 2012 HDC Media B.V. / De Gooi- en Eemlander
                              All Rights Reserved

                              93 of 100 DOCUMENTS



                               Leeuwarder Courant

                            16 november 2012 vrijdag
                                  Editie Noord

Discussie Zwarte Piet wordtsteedsfeller

SECTION: In het Nieuws; Blz. 4

LENGTH: 408 woorden


DEN HAAG - Sinterklaas komt zaterdag naar Nederland, met in zijn kielzog Zwarte
Piet. Een omstreden figuur.

Elk jaar keert de discussie over Zwarte Piet terug. Vooral Nederlanders van
Surinaamse en Antilliaanse afkomst zien hem als een verwijzing naar het
koloniale verleden en maken bezwaar tegen zijn slaafse rol.

Daartegenover staan de mensen die dit allemaal maar overdreven vinden. Het is
toch maar een kinderfeest? Handen af van onze Piet!

Zwarte Piet maakt nog niet zo heel lang deel uit van het sinterklaasfeest. Dit
werd in de zestiende eeuw al gevierd, maar Zwarte Piet deed pas in 1850 zijn
intrede. Toen verscheen hij voor het eerst in een boekje, gekleed in een witte
pofbroek en wit jasje met rode ruches.

Over de herkomst van Zwarte Piet doen veel verschillende theorieën de ronde,
zegt Albert van der Zeijden van het Nederlands Centrum voor Volkscultuur en
Immaterieel Erfgoed. Ook het karaktervanZwartePietisdoorde jaren heen veranderd.
Was hij voor de jaren zestig een zwarte, dommige knecht, tegenwoordig is hij
meer de manager van Sinterklaas.

In 1994 wordt het comité Zwarte Piet - Zwart Verdriet opgericht en in 1998
verschijnt het boekje 'Sinterklaasje kom maar binnen zonder knecht'. Scotty
Gravenberch is mede-auteur van het boek. De reacties waren niet mals, herinnert
hij zich. ,,Men vond eigenlijk dat wij als Surinamers geen recht van spreken
hadden, omdat het Sinterklaasfeest niet 'onze' cultuur was.''

De discussie over Zwarte Piet laaide in 2003 weer op toen het slavernijmonument
werd onthuld. ,,De discussie wordt steeds feller'', constateert ook directeur
Ineke Strouken van het Centrum voor Volkscultuur. Hoe hoog de gemoederen daarbij
oplopen, bleek vorig jaar tijdens de officiele intocht in Dordrecht.
Televisiewetenschapper Quinsy Gariowerd door agenten tegen de grond gewerkt en
kreeg pepperspray in zijn ogen gespoten omdat hij een T-shirt droeg met de tekst
'Zwarte Piet is racisme'.

Gario: ,,Ik wil alleen dat mensen oprecht stelling nemen, en als ze vóór Zwarte
Piet zijn ondanks het feit dat ze de historische feiten kennen, dat ze dan met
waterdichte argumenten kunnen komen.''

,,Het is ook een heel lastig probleem'', erkent Strouken. ,,Aan de ene kant is
Zwarte Piet, zeker bij kinderen, ontzettend populair, aan de andere kant zijn er
mensen die zwarte Piet heel kwetsend vinden. Ik ben heel bang dat die twee
standpunten in de toekomst gaan verharden.'' (GPD)

Van domme knecht naar manager van Sinterklaas

LOAD-DATE: 16 November 2012

LANGUAGE: DUTCH; NEDERLANDS

GRAPHIC: Elk jaar rijst weer de vraag hoe zwart Piet mag zijn. FOTO GPD/DAVID
VAN DAM

PUBLICATION-TYPE: Krant

JOURNAL-CODE: LC


       Copyright 2012 Noordelijke Dagblad Combinatie / Leeuwarder Courant
                              All Rights Reserved

                              94 of 100 DOCUMENTS



                                   Het Parool

                             1 maart 2012 donderdag

Zwarte Piet wordt nu alvast afgeserveerd

BYLINE: PATRICK MEERSHOEK

SECTION: Nieuws; Blz. 6

LENGTH: 604 woorden


Zwarte Piet moet verdwijnen, vindt het comité Zwarte Piet is racisme. Gisteren
werd in Zuidoost een plan van aanpak opgesteld.

Zwarte Piet gaat zware tijden tegemoet in Zuidoost, zo veel is wel duidelijk na
de actievergadering van het comité Zwarte Piet is racisme, gisteren in het
Cultureel Educatief Centrum. Enkele punten van het actielijstje voor de komende
maanden: brief aan de winkeliers om Zwarte Piet uit de etalages te verbannen,
brief aan de basisscholen om het sinterklaasfeest aan te passen, brief aan de
deelraad om een politieke uitspraak over Zwarte Piet te verkrijgen. Alle brieven
vergezeld van een handtekeningenlijst met de namen van bekende en onbekende
Nederlanders die onomwonden laten weten dat zij Zwarte Piet niet zien zitten.

Een beetje vreemd was het wel, om op de laatste dag van februari te praten over
een plan van aanpak tegen Zwarte Piet, maar het past helemaal in de strategie
van de mannen achter de actie, de kunstenaars Quinsy Gario en Kno'ledge Cesare.
Voor het eerst in de al vele tientallen jaren durende strijd tegen het fenomeen
Zwarte Piet wordt op een rustige, intelligente en zelfs opgewekte manier
aandacht gevraagd voor het ongemak binnen de Surinaamse, Antilliaanse en
Afrikaanse gemeenschap. "Sint Nicolaas moet vooral blijven," stelde Kno'ledge
gisteren de liefhebbers van het volksfeest gerust. "Maar we hebben iemand anders
nodigg voor het uitdelen van de pepernoten. Ik ben dol op pepernoten. Ik ben een
feestbeest."

Het geschut van Gario en Cesare is van een licht kaliber en is beter verteerbaar
dan het mortier van bijvoorbeeld Iwan Leeuwin, fractievoorzitter van GroenLinks
in Zuidoost en antiracismeactivist met een indrukwekkend aantal dienstjaren.

Het sinterklaasfeest beschouwt Leeuwin als een jaarlijks terugkerende
vernedering van alle mensen met een donkere huidskleur, met de witte man
superieur op zijn paard en de zwarte knechten om hem heen huppelend.

Maar de beeldvorming zit dieper, volgens Leeuwin, die gisteren tamelijk
onverwacht de stelling poneerde dat in het nieuws op televisie alleen lijken van
zwarte slachtoffers te zien zijn. "Je ziet nooit een wit lijk. Dat is het
systeem."

Het zijn beschuldigingen die slecht zijn voor de sfeer. Gario en Cesare tappen,
op weg naar hetzelfde doel, uit een ander vaatje. Zij wijzen op het nationale
belang van een gemeenschappelijke viering van sinterklaas, en nodigen de
Nederlandse samenleving uit om de obstakels voor gekleurde kinderen weg te
nemen.

Historische verwijten bleven (grotendeels) afwezig. In plaats daarvan werd
nagedacht over een alternatieve invulling van het feest waarmee iedereen kan
leven. Gario verwijst naar het succesverhaal van Teun van de Keuken, die onder
de naam Tony's Chocolonely slaafvrije chocoladerepen op de markt bracht. "Zo
moet Zwarte Piet ook naar de uitgang worden gedreven."

Uit de zaal kwamen verschillende reacties en opmerkingen, variërend van militant
tot mild. De winkeliers in Zuidoost moeten worden gepakt waar het pijn doet, in
de portemonnee, riep iemand die een boycot wil van de middenstanders die koppige
afbeeldingen van Zwarte Piet in de etalage blijven plaatsen. Geen ruzie met de
buren die wel sinterklaas vieren, riep een meisje met een pet op tot dialoog.

Ernstig verdeeld bleek het publiek te zijn over de vraag hoe de zaalhuur zou
moeten worden betaald: uit eigen zak of via een nog aan te vragen subsidie. Uit
eigen zak, opperde een ambtenaar van het stadsdeel. We betalen al belasting voor
de intocht, diende een tegenstander hem van repliek.

'We moeten iemand anders hebben die de pepernoten uitdeelt'

LOAD-DATE: March 1, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: parool


                           Copyright 2012 Het Parool
                              All Rights Reserved

                              95 of 100 DOCUMENTS



                               Nederlands Dagblad

                            December 2, 2011 Friday

Zwarte Piet hoeft geen slaaf te zijn

LENGTH: 467 woorden


In juni van dit jaar is de bewustwordingscampagne 'Zwarte piet is racisme' van
start gegaan. Hopelijk gaat ons meest geliefde, unieke kinderfeest veranderen.
In mijn jeugd vierde ik enthousiast het sinterklaasfeest en hield ook ik van
zwarte piet.

Tijdens mijn studie, waarin ik mij heb verdiept in het Nederlandse
slavernijverleden en haar erfenis, werd ik steeds sceptischer over Zwarte Piet.
Nu kan ik niet meer van dit feest genieten. Ik weet waar Zwarte Piet vandaan
komt. Ik weet wat Zwarte Piet doet met een deel van de Nederlandse bevolking. Ik
weet dat (blanke) buitenlanders ons ieder jaar rond deze tijd als racistisch en
koloniaal bestempelen. Maar bovenal voel ik schaamte als ik in een winkelstraat
loop en overal 18e eeuwse Afrikaanse huisslaven zie afgebeeld, in plaats van
Spaanse schoorsteenvegers. En ik voel pijn wanneer ik mijn half Nederlandse,
half Nigeriaanse zoon met een zwarte piet van de peuterspeelzaal zie thuiskomen.
Ik zie een negroïde karikatuur, geen icoon uit een nationaal feest. In 2001
schreef Bianca Berends, student aan de Erasmus-universiteit, kunst- en
cultuurwetenschappen, een afstudeerscriptie: Zwarte Piet en Witte Klaas. Ze won
daarmee de nationale scriptieprijs. Ze werd geprezen om de wijze waarop ze deze
aloude discussie neerzette. De vraag, of Zwarte Piet racisme was, leek wel
beantwoord. Zwarte Piet was na een periode van rassenclassificatie in het
nationale feest terecht gekomen en is daarna niet meer verdwenen. De negatieve
beeldvorming in door haar geanalyseerde sintverhalen was onomkeerbaar bewezen.
Maar tegelijkertijd merkte ze dat het feest pas echt kan worden veranderd als er
van onderaf initiatief komt. Ingrijpen van bovenaf zal niet werken. nationale
taboe Wat men tot nu toe ook probeerde, Zwarte Piet blijkt ons laatste nationale
taboe. Kritiek wordt maar al te gauw afgedaan als gezeur. Discussies verlopen
vaak hetzelfde: hoe meer blanke Nederlanders, hoe harder je moet vechten om
zelfs maar de feiten neer te leggen. Hoe meer donkere Nederlanders, hoe meer je
wordt bevestigd in het idee dat er nu echt iets moet veranderen. Wanneer alleen
het uiterlijk van Zwarte Piet wordt aangepast, is het voor mij voldoende. Laat
hem er gewoon niet meer uitzien als een Afrikaanse slaaf: geen kroeshaar, dikke
lippen, brede neus, creolen, of kleding die stamt uit de slavernijperiode.
Dankzij de campagne 'Zwarte piet is racisme' blijft het niet meer op alle
fronten stil. Dankzij de sociale media zie je een levendige discussie ontstaan.
Ook in columns en krantenartikelen verschuift de discussie van blinde retoriek
over een kinderlijk volksfeest, naar oprechte vragen bij de houdbaarheid van de
huidige manieren. Misschien zijn we eindelijk op weg naar een heerlijk avondje
voor iedereen, ook voor gezinnen zoals dat van mij en mijn man.

LOAD-DATE: December 1, 2011

LANGUAGE: DUTCH; NEDERLANDS

PUBLICATION-TYPE: Krant


                     Copyright 2011 Nederlands Dagblad B.V.
                              All Rights Reserved

                              96 of 100 DOCUMENTS



                                    NRC.NEXT

                            28 november 2011 maandag

Golliwogg en Piet;
naema

BYLINE: Naema Tahir

SECTION: Zin

LENGTH: 438 woorden


Als kind was ik regelmatig Zwarte Piet. Onvrijwillig natuurlijk. Want sommige
schoolkinderen drukten mij in die rol toen zij mij pestend 'Zwarte Piet' noemden
rondom Sinterklaas. Het deed mij geen pijn. Mijn Britse, stoïcijnse opvoeding
had me een magisch adagium geleerd: 'Sticks and stones will break my bones, but
names will never hurt me.'

In Engeland, waar ik woonde in de jaren zeventig, had je ook een zwarte figuur
voor kinderen, zij het  minder onderdanig dan het slaafje van Sint. Die heette
de Golliwogg. We hebben er op school  een gemaakt van een pikzwarte sok die we
volstopten met watten en waarop we met kraaltjes een lachend gezicht naaiden en
met geknoopte wol kroeshaar maakten.

De Golliwogg is een karakter uit kinderboeken uit de negentiende eeuw,
waarschijnlijk door Florence Upton in zwang gebracht met haar geïllustreerde
kinderboek The Adventures of Two Dutch Dolls and a Golliwogg. Het was meestal
een jolig en zorgeloos mensje in kleurrijke vrijetijdskleding en met een hippe
loop. Waar het eerst enorm populair was, werd het na het midden van de
twintigste eeuw steeds vaker gezien als controversieel, een karikatuur van de
zwarte Amerikaan, een racistisch symbool. Bovendien was het beledigend want de
Golliwogg bevestigde een stereotiep beeld van de zwarte als alleen jolig en
zorgeloos. Je zult het niet snel meer zien in winkels of in het bezit van
kinderen, ondanks dat sommigen vinden dat deze vroegere jeugdtraditie als
cultureel erfgoed bewaard dient te blijven.

Ook in Nederland horen we die geluiden. Dat de Zwarte Piet hoort bij een
traditie die in ere moet worden gehouden. Ik deelde die  mening, want ik houd
van traditie. Ik zag er ook geen kwaad in. Zwarte Piet was bovendien toch geen
etnisch zwarte, maar zwart door de roet van de schoorsteen. Toch? Wel was ik er
blij om soms Pieten te zien in verschillende kleuren en om eens zelfs een zwarte
Sint te mogen aanschouwen. Hoe politiek correct!

Maar langzaam begint het wel te wringen. Zwarte Piet doet zijn best. Hij is
ijverig, beweeglijk en wringt zich op Sints verzoek door elke vieze schoorsteen
die je je maar kan wensen. Iets wat de Sint nooit zou doen. Want Piet is er om
dat vuile werk op te knappen. Piet is het hulpje, de horige, het bezit van Sint.
Niemand zal ooit tegen Zwarte Piet zeggen dat hij die baan heeft gekregen omdat
hij zwart is. En waarom niet? Omdat het een baan is die hem past, hem op het
lijf is geschreven. Althans, zo wordt gedacht. En dat maakt Zwarte Piet voor mij
stereotiep en rolbevestigend. In landen van de vroegere Golliwoggs begrijpen ze
dit al veel langer.

In Engeland bestond ook een zwarte figuur

LOAD-DATE: November 27, 2011

LANGUAGE: DUTCH; NEDERLANDS

GRAPHIC: naema_tahir12

PUBLICATION-TYPE: Krant

JOURNAL-CODE: nrc.next


                         Copyright 2011 NRC Media B.V.
                              All Rights Reserved

                              97 of 100 DOCUMENTS



                                 de Volkskrant

                           23 november 2011 woensdag

Ook al ben ik zwart als roet...

SECTION: Opinie en Debat; Blz. 30

LENGTH: 1052 woorden


ZWARTE PIET Laat Zwarte Piet weer door de schoorsteen komen en geef zwarte
pieten van welke kleur dan ook schattige veegjes van roet uit de schoorsteen.

Hoe lief je het Sinterklaasfeest ook hebt: Zwarte Piet blijft altijd
controversieel. Probeer het maar eens aan een buitenlander uit te leggen.
Kansloos. Zoals een overigens blanke Amerikaanse kennis me ooit toebeet toen hij
een chocoladeletter met vrolijk lachende Piet in handen kreeg: 'Wow. Verkopen ze
ook fucking chocolate swastika's?'

Bob Marley's Redemption Song en ander zwaar geschut worden in stelling gebracht
om je ter verantwoording te roepen over hoe het in vredesnaam mogelijk is dat
zwarte Nederlanders, Surinamers en Antillianen dit over hun kant laten gaan en
geen revolutie beginnen. 'Emancipate yourselves from mental slavery', een
urgenter aanleiding kan er niet zijn.

Het is ook moeilijk uit te leggen. Zwarte Piets broertjes, zoals het lappenpopje
Gollywog, de kleine Sambo en de minstrels en blackfaces, zijn internationaal het
symbool geworden van alle bloedige ellende die de zwarte mens in de loop van de
geschiedenis is aangedaan, hoe onschuldig ze ook overkomen. Gollywog was tot de
jaren vijftig in Engeland even populair als de teddybeer, maar pas nog werd een
oma uit Manchester gearresteerd omdat ze er een in de vensterbank had gezet.
Hate crime. De dikbelipte, kleine zwarte Sambo, die in een kinderboek doldwaze
avonturen beleeft, werd in nota bene Japan verboden, dat bezweek onder grote
Amerikaanse druk. Om dezelfde reden schijnt Schiphol Zwarte Piet in het diepste
geheim van de luchthaven te weren. Stiekemerds.

Wij Nederlanders zien het niet zo, leg ik onvermoeibaar uit aan mijn woeste
internationale gasten. Als Zwarte Piet al iets symboliseert, dan is het
gezelligheid. Oerhollands met liefst een knapperend haardvuur. Minzaam
glimlachend doe ik er dan altijd graag een schepje bovenop door te zeggen dat
Zwarte Piet eigenlijk mijn eerste black rolemodel was. Eerlijk is eerlijk: als
fanatiek Sintgelovend, half Surinaamse kleuter in de jaren zeventig dacht ik dat
Piet een Surinamer was, net als mijn vader. En ik was apetrots, natuurlijk.

Ook ik heb altijd reikhalzend uitgekeken naar de vroege novemberdag dat de
stoomboot aankwam. Er was het enigszins vage verhaal dat Piet zwart was vanwege
zijn geworstel in de schoorsteen, maar dat verklaarde dan niet dat hij ineens
een egaal bruine huid had en, zeker naarmate de exodus uit Paramaribo massalere
vormen begon aan te nemen, steeds vaker met een aangedikte Surinaamse tongval
ging spreken.

Even voor het tijdsbeeld in mijn jeugd: Surinamers waren de kutmarokkanen van de
jaren zeventig. Ze haalden vooral de kranten als junks en messentrekkers. Klein
als ik was, schaamde ik mij daarvoor en deed braaf mijn best het beeld bij te
stellen door steevast op te staan voor oudjes in de bus. Piet had een zalvend
effect op dit alles. Stelt u zich voor: het ganse jaar wordt over zwarte mensen
gezeurd en word je op school gepest om je kroeshaar, maar ineens wil iedereen
zwart zijn en is het te cool als je je niet hoeft te schminken omdat je al zwart
bent. Die eer viel donkere kindjes ten deel.

Ik schminkte mijn huid gretig zwart want ik was veel te wit om een
geloofwaardige zwarte piet te zijn. Bang was ik nooit voor Piet. Ik was de
braafheid zelve, verwachtte alleen maar snoep en hoopte dat de pestkoppen uit de
klas de roe kregen. Hij was als de stoere grote broer die iedereen op zijn
nummer zou zetten. Met Zwarte Piet was er eindelijk iemand die bij 'ons' hoorde
en wél populair was. Want zeg nou zelf. Piet was duidelijk een soort Surinamer.
Wel een heel belangrijk soort, dat zag je aan zijn kleedstijl. Een prins of in
elk geval hoge adel. Klassiek en een beetje ouderwets, hoewel zijn afrokapsel en
grote oorringen weer helemaal seventies funk en hip waren.

Ook de avond dat ik, fluisterend omdat mijn slapende zusje het geheim nog niet
mocht weten, door mijn moeder wakker werd gemaakt met de ontredderende
mededeling dat Sint en Piet niet bestonden, staat me nog helder voor de geest.
Mijn wereld stortte in. Wie zou volgen? Jezus Christus...?

Op de middelbare school besloot onze klas, die voor een goed deel bestond uit
wat later 'allochtonen' zouden gaan heten, dat Sinterklaas natuurlijk gevierd
zou worden; dat was gewoon ontzettend gezellig. Wel waren er twee Sinterklazen,
een zwarte en een blanke, en ook de Pieten waren gemengd. Het is de laatste keer
dat ik me geschminkt heb. Thuis vierden we nog altijd Sinterklaas, met lootjes
en surprises, maar Piet transformeerde, in hilarische dichtkunst, van naïef,
blij knechtje tot zwart-bewuste Malcolm X-adept. Sarcastische Sinterklaashumor
van meiden die zich steeds ongemakkelijker voelden met het kinderfeest.

Jan Schenkman, bedenker van het Sinterklaasfeest in zijn huidige vorm en
componist van Zie ginds komt de stoomboot (1850), is de geestelijk vader van
Zwarte Piet. Piet ziet eruit als een zwarte page. Een page was een must have
voor de welgestelden in de Gouden Eeuw, een prachtig uitgedoste zwarte knecht.
Wie een paar jaar geleden de tentoonstelling Black is Beautiful heeft bezocht,
kon ze in vol ornaat bewonderen op prachtige doeken van Neerlands beroemdste
meesters. Het is echt een geval van: zoek de verschillen met Piet. En nee, deze
page had toen meestal geen arbeidscontract. Maar laten we daar nu niet over
zeuren.

En toch pleit ik niet voor het afschaffen van Zwarte Piet. Kom nou. Sinterklaas
is gewoon een leuk feest. Ook ik heb er onvergetelijke herinneringen aan. Maar
het is anno 21ste eeuw, in een land waar in de grote steden het overgrote deel
van de kindjes onder de 6 allochtoon is, wellicht eens tijd het
blackface-gehalte van het feest aan de wilgen te hangen. Maar wel zonder het
historische karakter van het feest aan te tasten. Niks geen gezeur met blauwe en
groene feestpieten. Want geen Nederlander zal betwisten dat Piet zwart is omdat
hij door de schoorsteen kruipt.

Dus: Laat die arme Piet dan ook gewoon weer door de schoorsteen komen! Gewoon
traditiegetrouw terug naar de zwarte veegjes. Mijn droom: pieten, zwart, bruin,
beige of blank, allemaal met schattige veegjes van roet uit de schoorsteen. Of
gooi ik dan roet in het eten?

HARRIET DUURVOORT is freelance journalist.

Piet was duidelijk een belangrijk soort Surinamer, een prins of in elk geval
hoge adel

LOAD-DATE: November 23, 2011

LANGUAGE: DUTCH; NEDERLANDS

GRAPHIC: Een Zwarte Piet bij de aankomst van Sinterklaas in Dordrecht. Foto EPA

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              98 of 100 DOCUMENTS



                                    NRC.NEXT

                            22 november 2011 dinsdag

Zwarte Piet, ga eens fietsen;
Hiphoppers hebben terecht kritiek op Zwarte Piet

BYLINE: Thomas Heerma van Voss

SECTION: Opinie; Blz. 18

LENGTH: 812 woorden

SAMENVATTING

Inderdaad, de discussie over Zwarte Piet wordt elk jaar opnieuw gevoerd.

Maar daar is dan ook een goede reden voor. Vraag het de hiphoppers.

VOLLEDIGE TEKST:

Afgelopen zomer vroeg ik een Amsterdamse rapper naar zijn doelstelling voor het
komende jaar. Zijn antwoord: ,,Ik wil door geen enkel kind meer als Zwarte Piet
worden aangesproken."

Er school geen verkapte maatschappijkritiek in zijn opmerking. Hij bedoelde niet
dat Nederlandse kinderen racistisch waren. Of dat Sinterklaas moest worden
afgeschaft. Hij wilde gewoon geen Zwarte Piet genoemd worden, zoals een blanke
niet door wildvreemden als bleekscheet of kaaskop nageroepen wil worden.

De laatste jaren verschijnen er vanuit de hiphop al steeds vaker initiatieven
omtrent Zwarte Piet. Rapper en acteur Akwasi wijdde vorig jaar bijvoorbeeld zijn
toneelvoorstelling Black Pete aan het onderwerp. Zijn voornaamste speerpunt: het
onverklaarbare onderscheid tussen knecht en meester, respectievelijk zwart en
blank. Het leverde hem veel aandacht en bijval op - niet alleen vanuit de
hiphop, ook van de diverse blanken die de voorstelling bezochten.

Wat opvalt, is niet dat de discussie over Zwarte Piet dit jaar opnieuw wordt
gevoerd - dat gebeurt bijna elk jaar -  maar de felheid waarmee.

Direct na de intocht van Sinterklaas in Dordrecht ontstond er veel vraag naar
het T-shirt dat de twee opgepakte betogers daar droegen met de tekst: ZWARTE
PIET IS RACISME. Een dag later, tijdens de intocht in Amsterdam, waren er enkele
burgers die hetzelfde T-shirt droegen. Onmiddellijk werden ook zij in de boeien
geslagen. In Het Parool een dag later noemt Theodor Holman dergelijke betogers
,,dommer dan de domste Zwarte Piet".

Holman schrijft dat hij zich niet kan voorstellen dat mensen racistisch worden
omdat ze als kind met het Sinterklaasfeest meedoen. Een plausibele gedachte.
Natuurlijk denken volwassenen niet fundamenteel anders over zwarten omdat ze
vroeger een Zwarte Piet als knecht hebben gezien.

Dit neemt alleen niet weg dat er steeds meer gekleurde Nederlanders zijn die
zich door het feest gediscrimineerd voelen. Alleen al via Twitter en op
internetfora verschijnen er dagelijks honderden verontwaardigde reacties. Niet
omdat zoveel mensen vrezen later door de huidige jeugd als slaven te worden
gezien, maar vanwege de machtsverhouding die in het feest besloten ligt. Ieder
jaar worden ze geconfronteerd met hetzelfde overblijfsel uit een oude, koloniale
tijd.

Af en toe duikt de verklaring nog op dat het feest niets met ras te maken heeft,
die donkere huidskleur komt door het roet van de schoorstenen, maar met de
glimmende gouden oorbellen en rode lippen valt dit onmogelijk vol te houden.

De reden waarom de discussies over Zwarte Piet elk jaar weer opduiken, is niet
dat tegenstanders menen dat het feest wordt gevierd door racisten. Of dat het
kinderen een verschil tussen blanke en zwarte mensen bijbrengt. De reden is veel
simpeler: een steeds groter deel van de maatschappij stoort zich eraan. En
hoewel men zeker binnen de hiphop graag tegen de gevestigde orde aantrapt, lijkt
het me in dit geval meer dan redelijk om naar de tegengeluiden te luisteren.

Je zou kunnen zeggen: waarom al die ophef om een onschuldig kinderfeest? Aan de
andere kant: juist bij zo'n onschuldig feest kost het toch weinig moeite om
structureel blanke of veelkleurige Pieten mee te laten doen?

Als mensen met het opschrift ZWARTE PIET IS RACISME rondlopen, verdienen zij
geen arrestatie of een column waarin ze voor extreem dom worden uitgemaakt. Ze
verdienen een serieus weerwoord.

Thomas Heerma van Voss (21) is schrijver.

Waarom word je gearresteerd als je protesteert tegen Zwarte Piet?

Rapper Fresku over Zwarte Piet in nieuw nummer

De afgelopen jaren hebben onder meer hiphopartiesten Blaxtar en Zwart Licht fel
tegen Piet gepleit. Vorige week schaarde de bekende rapper Fresku zich in dat
rijtje met het nummer 'Zwarte Piet'.

Maar Fresku bekijkt het onderwerp vanuit een ander perspectief: 'Ik ben het met
jullie eens, toch raakt het me niet eens / Zwarte Piet is heel het jaar weer op
radio en tv'. Hiermee uit Fresku kritiek op de hiphopwereld, die hij zelf deels
verantwoordelijk acht voor het stereotiepe beeld dat er van zwarten bestaat.

Onder rappers constateert hij namelijk telkens dezelfde grootspraak en dezelfde
drang naar geld. 'We zitten in een sleur / Het is elk jaar hetzelfde gezeur.'
Een verfrissend geluid waarmee de zwarte cultuur opgeroepen wordt zich niet
louter in een slachtofferpositie op te stellen, maar zelf ook actief afstand te
nemen van het clichébeeld dat er bestaat.

Aan het einde van zijn verhaal richt Fresku zich direct tot de anti-Zwarte Piet
-betogers: 'Ik hoop dat het jullie gaat lukken. Maar als het jullie eenmaal
gelukt is, hoop ik dat jullie na december die shit voortzetten.' Het nummer
Zwarte Piet kun je gratis downloaden op de site van Fresku's label,
http://top-notch.nl.

LOAD-DATE: November 22, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2011 NRC Media B.V.
                              All Rights Reserved

                              99 of 100 DOCUMENTS



                                 de Volkskrant

                           19 november 2011 zaterdag

Zwarte Piet is niet racistisch bedoeld; hij is bovendien veranderd;
twistgesprek JOHRAN wILLEGERS MET Ineke Strouken, DIRECTEUR Nederlands Centrum
voor Volkscultuur

BYLINE: Johran Willegers  is medewerker van de Volkskrant.

SECTION: Opinie en Debat; Blz. 32

LENGTH: 890 woorden


Mag Sinterklaas op de Unescolijst van immaterieel erfgoed zolang Zwarte Piet
zijn knecht is?

Het Sint-Nicolaasgenootschap Nederland wil dat het Sinterklaasfeest op de lijst
van immaterieel erfgoed van Unesco komt te staan, een wens die door u wordt
gesteund. Maar Zwarte Piet is toch een belichaming van racisme?

Nee, zo is het niet bedoeld. Zwarte Piet komt midden 19de eeuw bij Sinterklaas
uit een boekje van Jan Schenkman. Hij was een vooruitstrevende man en wilde
Sinterklaas wat bijzonders meegeven; ook die stoomboot was gloednieuw. In die
tijd hadden we nog maar weinig zwarte mensen in Nederland en was dat speciaal.
Schenkman wilde absoluut niet racistisch zijn.

Er is wel echt een stereotype van een Afrikaan neergezet.

Ja, omdat het bijzonder was. Schenkman was een grote bewonderaar van de Gouden
Eeuw.

Een bewonderaar van de Gouden Eeuw en dan dat kroeshaar en die dikke lippen.

Je moet het in die tijd zien. Maar ik weet dat het een knelpunt is in het
verlenen van de Unescostatus. Die discussie zullen we aangaan.

Ik citeer uit een boek van de Gentse hoogleraar Europees strafrecht Gert
Vermeulen: 'Stereotypen zijn de belangrijkste factoren bij de totstandkoming van
racisme.' Hierbij gaat het niet om expliciet racisme, maar om een geschetst
beeld dat racistische gevoelens aanwakkert.

Ik kan me niet voorstellen dat kinderen die van Zwarte Piet houden, denken dat
alle mensen met een donkere huidskleur knechten zijn. Je ziet dat Zwarte Piet de
afgelopen tien jaar ontzettend is veranderd. Hij is niet meer een onderdanig
persoon, maar een moderne manager.

Manager? Het is nog steeds een dommig figuurtje dat rondspringt en de staf van
de Sint vasthoudt.

Dat ben ik niet met je eens. Zwarte Piet is iemand die met de tijd meegaat.
Tijdens bijeenkomsten van het Sint-Nicolaasgenootschap Nederland zie ik heel
veel Zwarte Pieten en die zijn absoluut niet infantiel. Ze zorgen ervoor dat de
logistiek van de pakjes goed verloopt en bij de juiste kinderen terechtkomt. Het
zijn werkende mensen die heel veel van kinderen houden.

In de VS waren van 1830 tot 1910 de zogenoemde Minstrel Shows populair. Blanke
mannen schminkten zich zwart en speelden 'luie, naïeve, kinderlijke karakters
die afhankelijk van superieuren zijn', aldus hoogleraar sociologie David Pilgrim
van de Ferris State University. Door de emancipatie is dit beledigende
schouwspel gestopt. Dat kan ook met onze Zwarte-Piet-traditie.

Heel veel dingen kunnen ook allang niet meer. Zoals die spaarpot met een
negerkopje dat ging knikken als je er geld instopte. Mensen denken daar nu heel
anders over. Er leven hier ook veel meer mensen met een andere cultuur dan
vroeger. Zwarte Piet hoort bij het feest zoals dat nu wordt gevierd en blijft
bij kinderen ontzettend populair.

Maar het feit dat de traditie bij kinderen populair is, hoeft nog niet te
betekenen dat het goed is.

Ook gekleurde mensen zijn tegenwoordig lid van het Sint-Nicolaas-genootschap. Je
hebt ook zwarte Sinterklazen die zich wit maken en Zwarte Pieten die echt zwart
zijn.

Ik denk dat we geleidelijk aan ook pietjes krijgen met een witte huidskleur. Als
je Zwarte Piet gaat verbieden, krijg je zoveel negatieve publiciteit, dat is
niet goed. Het Sinterklaasfeest blijft met al haar aspecten de nummer één op de
ranglijst van volkstradities.

Volgens mij is volkstraditie nummer één hier het ontbreken van historisch besef.

Je kunt een traditie niet van bovenaf sturen. Het feest wordt beleefd door
mensen. We kunnen wel proberen om zo goed mogelijk de hedendaagse betekenis te
laten zien. Sinterklaas heeft altijd onder vuur gelegen; bijvoorbeeld toen hij
een katholieke bisschop was en de protestanten hem maar niets vonden.
Sinterklaas is heel vaak vernieuwd. Dat gaat nu ook weer gebeuren.

Als mensen Zwarte Piet als racistisch beschouwen, moet er een discussie worden
gevoerd. Ik denk en hoop dat er witte pieten en Aziatische pieten bij komen.
Zwarte Piet blijft hoe dan ook populair.

Het feit dat veel Nederlanders Sinterklaas belangrijk vinden, rechtvaardigt het
toch nog niet.

Je moet ook kijken naar de intentie en Zwarte Piet is gewoon niet racistisch
bedoeld. En in het verleden is het evenmin racistisch bedoeld. Wat zou
Sinterklaas zonder zijn Zwarte Pieten zijn?

Een zzp'er.

Zo werkt dat niet. Je moet feesten die gedragen worden door een gemeenschap
respecteren. Ik denk dat Zwarte Piet zich als vanzelfsprekend zal aanpassen. Ik
zie heel veel Zwarte Pieten die erg van deze tijd zijn.

Ik heb nog een versje: 'Ook al ben ik zwart als roet, ik meen het toch goed.'
Dat is toch wel een beetje pijnlijk.

Volgens mij wordt met die tekst bedoeld dat kinderen niet zo vaak donkere mensen
zagen en daarom misschien wel bang voor ze zouden worden. Maar ik hoor dat
liedje tegenwoordig niet meer. Dat is toch echt wel uit het verleden.

Sinterklaas komt ook uit het verleden. Dit versje bewijst toch dat Zwarte Piet
in beginsel wel degelijk tot racisme aanzette?

De tijd verandert, wat toen kon, kan nu niet. Sinterklaas is ook meegegaan met
de tijd. Als tradities zich niet aanpassen, verdwijnen ze gewoon.

Ineke Strouken

1951 Geboren in Tegelen 1974-1979 Studie geschiedenis, Tilburg 1978-1984 Docent
geschiedenis 1980-1985 Studie geschiedenis, Utrecht 1984-heden Hoofdredacteur
Traditie 1987-heden Directeur Nederlands Cen-trum voor Volkscultuur en
Immaterieel Erfgoed

2004-heden Hoofdredacteur Volkscultuur Magazine

LOAD-DATE: November 19, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2011 PCM Uitgevers B.V.
                              All Rights Reserved

                              100 of 100 DOCUMENTS



                                     Trouw

                           19 november 2011 zaterdag

Nee, Zwarte Piet hoeft niet blauw te worden, maar hij mag best wat veranderen

SECTION: Vandaag; Blz. 2

LENGTH: 394 woorden


Het zijn vermoedelijk niet de populairste actievoerders van Nederland: de mensen
die Zwarte Piet een racistische persoon vinden. In Dordrecht zijn twee mensen
aangehouden omdat ze tijdens de intocht van Sinterklaas een t-shirt droegen met
de tekst 'Zwarte Piet is racisme'. Ze tasten daarmee een personage aan dat hoort
bij het populairste feest van Nederland, een feest dat bovendien draait om het
kind.

Wat is er toch aan de hand met Zwarte Piet? Is hij zo zwart omdat hij door de
schoorsteen is gekropen? Of staat hij symbool voor de zwarte mens die de blanke
baas moet dienen? Of komt hij voort uit de Germaanse tijd, toen Wodan op zijn
ros werd begeleid door twee zwarte raven?

De actievoerders zien vooral de tweede verklaring als de ware: zij denken dat
Zwarte Piet inderdaad de zwarte knecht symboliseert, en voelen zich daardoor
herinnerd aan de tijd van de slavernij.

De laatste tien jaar is een deken van politieke correctheid van Nederland
afgehaald. Er wordt meer dan ooit vrijuit gesproken; lange tenen van minderheden
worden daarbij niet ontzien. Vrijheid van meningsuiting is dan ook een groot
goed. Maar in een land waar iedereen zijn mond mag opendoen, mogen ook
Surinaamse en Antilliaanse Nederlanders erop wijzen dat ze moeite hebben met de
huidige figuur van Zwarte Piet. Het kan niet zo zijn dat de vrijheid van
meningsuiting alleen geldt voor de meerderheid.

Nederland was ooit een land dat aan slavernij deed. Nazaten van de slachtoffers
van toen leven nu in Nederland. Hun kinderen worden tijdens het Sinterklaasfeest
soms vanwege hun huidskleur met Zwarte Piet vergeleken.

En laten we wel wezen: ook als Zwarte Piet van oorsprong niets met slavernij te
maken heeft, dan nog valt niet te ontkennen dat de nu gangbare uitdossing, met
die dik aangezette lippen, die grote gouden oorringen en dat kroeshaar, lijkt op
de clichés waarmee zwarte mensen nog niet zo lang geleden in stripboeken werden
afgebeeld.

Dat betekent niet dat we nu de Blauwe Piet moeten omarmen. Tradities moet je
liever geleidelijk veranderen, dus Piet blijft zwart. Maar er is niets op tegen
als de traditie een beetje wordt bijgesteld. Elke traditie ontwikkelt zich
immers; Oudjaar vierden de Nederlanders in 1951 ook anders dan in 2011.

Het zou goed zijn als Piet de komende jaren vaker als slim wordt neergezet. En
als iemand die uitdossing een beetje doorontwikkelt: graag.

LOAD-DATE: November 18, 2011

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Trouw


                       Copyright 2011 PCM Uitgevers B.V.
                              All Rights Reserved
